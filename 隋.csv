"题目","朝代","作者","内容"
"紫骝马歌辞 其三","隋","无名氏","十五从军征，八十始得归。道逢乡里人，家中有阿谁。"
"碧玉歌 其二","隋","无名氏","碧玉小家女，不敢攀贵德。感郎千金意，惭无倾城色。"
"企喻歌 其一","隋","无名氏","男儿欲作健，结伴不须多。鹞子经天飞，群雀两向波。"
"企喻歌 其四","隋","无名氏","男儿可怜虫，出门怀死忧。尸丧狭谷中，白骨无人收。"
"西乌夜飞 其一","隋","无名氏","日从东方出，团团鸡子黄。夫妇恩情重，怜欢故在傍。"
"西乌夜飞 其四","隋","无名氏","阳春二三月，诸花尽芳盛。持底唤欢来，花笑莺歌咏。"
"折杨柳歌辞 其五","隋","无名氏","健儿须快马，快马须健儿。䟤跋黄尘下，然后别雄雌。"
"幽州马客吟歌辞 其一","隋","无名氏","快马常苦瘦，剿儿常苦贫。黄禾起羸马，有钱始作人。"
"读曲歌八十九首 其八十一","隋","无名氏","一夕就郎宿，通夜语不息。黄蘖万里路，道苦真无极。"
"读曲歌八十九首 其二十九","隋","无名氏","奈何许。石阙生口中。衔碑不得语。"
"读曲歌八十九首 其四十七","隋","无名氏","思欢不得来，抱被空中语。月没星不亮，持底明侬绪。"
"读曲歌八十九首 其十五","隋","无名氏","柳树得春风，一低复一昂。谁能空相忆，独眠度三阳。"
"读曲歌八十九首 其八十二","隋","无名氏","登店卖三葛，郎来买丈馀。合匹与郎去，谁解断粗疏。"
"读曲歌八十九首 其十六","隋","无名氏","折杨柳。百鸟园林啼。道欢不离口。"
"敕勒歌","隋","无名氏","敕勒川。阴山下。天似穹庐。笼盖四野。天苍苍。野茫茫。风吹草低见牛羊。"
"琅琊王歌辞 其一","隋","无名氏","新买五尺刀，悬著中梁柱。一日三摩娑，剧于十五女。"
"白马篇","隋","杨广","白马金贝装，横行辽水傍。问是谁家子，宿卫羽林郎。文犀六属铠，宝剑七星光。山虚弓响彻，地迥角声长。宛河推勇气，陇蜀擅威强。轮台受降虏，高阙剪名王。射熊入飞观，校猎下长杨。英名欺卫霍，智策蔑平良。岛夷时失礼，卉服犯边疆。徵兵集蓟北，轻骑出渔阳。进军随日晕，挑战逐星芒。阵移龙势动，营开虎翼张。冲冠入死地，攘臂越金汤。尘飞战鼓急，风交征旆扬。转斗平华地，追奔扫大方。本持身许国，况复武功彰。会令千载后，流誉满旗常。"
"陇头流水歌 其一","隋","无名氏","陇头流水，流离西下。念吾一身，飘然旷野。"
"五音曲 其五 羽引","隋","无名氏","玄英纪运。冬冰折。物为音本。和且悦。穷高测深。长无绝。"
"五音曲 其一 角引","隋","无名氏","萌生触发。岁在春。咸池始奏。德尚仁。惉懘以息。和且均。"
"五音曲 其三 宫引","隋","无名氏","八音资始。君五声。兴此和乐。感百精。优游律吕。被咸英。"
"五音曲 其四 商引","隋","无名氏","司秋纪兑。奏西音。激扬钟石。和瑟琴。风流福被。乐愔愔。"
"五音曲 其二 徵引","隋","无名氏","执衡司事。宅离方。滔滔夏日。火德昌。八音备举。乐无疆。"
"折杨柳歌辞 其四","隋","无名氏","遥看孟津河，杨柳郁婆娑。我是虏家儿，不解汉儿歌。"
"石城乐 其五","隋","无名氏","闻欢远行去，相送方山亭。风吹黄蘖藩，恶闻苦篱声。"
"华山畿二十五首 其七","隋","无名氏","啼著曙。泪落枕将浮。身沉被流去。"
"华山畿二十五首 其一","隋","无名氏","华山畿。君既为侬死。独活为谁施。欢若见怜时。棺木为侬开。"
"华山畿二十五首 其二十","隋","无名氏","奈何许。天下人何限。慊慊只为汝。"
"读曲歌八十九首 其二十一","隋","无名氏","逋发不可料。憔悴为谁睹。欲知相忆时。但看裙带缓几许。"
"读曲歌八十九首 其五十五","隋","无名氏","打杀长鸣鸡。弹去乌臼鸟。愿得连冥不复曙。一年都一晓。"
"襄阳乐 其七","隋","无名氏","女萝自微薄，寄托长松表。何惜负霜死，贵得相缠绕。"
"作蚕丝 其二","隋","无名氏","春蚕不应老，昼夜常怀丝。何惜微躯尽，缠绵自有时。"
"乌夜啼 其一","隋","无名氏","歌舞诸少年，娉婷无穜迹。菖蒲花可怜，闻名不曾识。"
"石城乐 其一","隋","无名氏","生长石城下，开窗对城楼。城中诸少年，出入见依投。"
"杨叛儿 其二","隋","无名氏","暂出白门前，杨柳可藏乌。郎作沈水香，侬作博山炉。"
"襄阳乐 其一","隋","无名氏","朝发襄阳城，暮至大堤宿。大堤诸女儿，花艳惊郎目。"
"苏小小歌","隋","无名氏","妾乘油壁车，郎骑青骢马。何处结同心，西陵松柏下。"
"人日思归诗","隋","薛道衡","入春才七日，离家已二年。人归落雁后，思发在花前。"
"广平百姓为李波小妹语","隋","无名氏","李波小妹字雍容。褰裙逐马如卷蓬。左射右射必叠双。妇女尚如此。男子那可逢。"
"送别诗","隋","无名氏","杨柳青青著地垂，杨花漫漫搅天飞。柳条折尽花飞尽，借问行人归不归。"
"炀帝幸江南时闻民歌","隋","无名氏","我儿征辽东，饿死青山下。今我挽龙舟，又困随堤道。方今天下饥，路粮无些小。前去三千程，此身安可保。寒骨枕荒沙，幽魂泣烟草。悲损门内妻，望断吾家老。安得义男儿，焚此无主尸。引其孤魂回，负其白骨归。"
"别宋常侍诗","隋","尹式","游人杜陵北，送客汉川东。无论去与住，俱是一飘蓬。秋鬓含霜白，衰颜倚酒红。别有相思处，啼乌杂夜风。"
"赋得岩穴无结构诗","隋","王申礼","岩间无结构，谷处极幽寻。叶落秋巢迥，云生石路深。早梅香野径，清涧响丘琴。独有栖迟客，留连芳杜心。"
"别周记室诗","隋","王胄","五里徘徊鹤，三声断绝猿。何言俱失路，相对泣离樽。别意凄无已，当歌寂不喧。贫交欲有赠，掩涕竟无言。"
"从军行","隋","卢思道","朔方烽火照甘泉。长安飞将出祁连。犀渠玉剑良家子。白马金羁侠少年。平明偃月屯右地。薄暮鱼丽逐左贤。谷中石虎经衔箭。山上金人曾祭天。天涯一去无穷已。蓟门迢递三千里。朝见马岭黄沙合。夕望龙城阵云起。庭中奇树已堪攀。塞外征人殊未还。白雪初下天山外。浮云直上五原间。关山万里不可越。谁能坐对芳菲月。流水本自断人肠。坚冰旧来伤马骨。边庭节物与华异。冬霰秋霜春不歇。长风萧萧渡水来。归雁连连映天没。从军行。军行万里出龙庭。单于渭桥今已拜。将军何处觅功名。"
"东归在路率尔成咏诗","隋","孙万寿","学宦两无成，归心自不平。故乡尚千里，山秋猿夜鸣。人愁惨云色，客意惯风声。羁恨虽多绪，俱是一伤情。"
"早发扬州还望乡邑诗","隋","孙万寿","乡关不再见，怅望穷此晨。山烟蔽钟阜，水雾隐江津。洲渚敛寒色，杜若变芳春。无复归飞羽，空悲沙塞尘。"
"山斋独坐赠薛内史诗二首 其一","隋","杨素","居山四望阻，风云竟朝夕。深溪横古树，空岩卧幽石。日出远岫明，鸟散空林寂。兰庭动幽气，竹室生虚白。落花入户飞，细草当阶积。桂酒徒盈樽，故人不在席。日暮山之幽，临风望羽客。"
"山斋独坐赠薛内史诗二首 其二","隋","杨素","岩壑澄清景，景清岩壑深。白云飞暮色，绿水激清音。涧户散馀彩，山窗凝宿阴。花草共萦映，树石相陵临。独坐对陈榻，无客有鸣琴。寂寂幽山里，谁知无闷心。"
"从军行","隋","明馀庆","三边烽乱惊，十万且横行。风卷常山阵，笳喧细柳营。剑花寒不落，弓月晓逾明。会取淮南地，持作朔方城。"
"入郴江诗","隋","薛道衡","仗节遵严会，扬舲溯急流。征涂非白马，水势类黄牛。跳波鸣石碛，溅沫拥沙洲。岸回槎倒转，滩长船却浮。缘崖频断挽，挂壁屡移钩。还忆青丝骑，东方来上头。"
"从驾天池应诏诗","隋","薛道衡","上圣家寰字，威略振边陲。八维穷眺览，千里曳旌旗。驾鼋临碧海，控骥践瑶池。曲浦腾烟雾，深浪骇鲸螭。"
"从驾幸晋阳诗","隋","薛道衡","省方遵往册，游豫叶前经。金吾朝戒道，校尉晚巡营。重峦下飞骑，绝浦渡连旌。涧水寒逾咽，松风远更清。方观翠华反，簪笔上云亭。"
"出塞二首和杨素 其一","隋","薛道衡","高秋白露团，上将出长安。尘沙塞下暗，风月陇头寒。转蓬随马足，飞霜落剑端。凝云迷代郡，流水冻桑乾。烽微桔槔远，桥峻辘轳难。从军多恶少，召募尽材官。伏堤时卧鼓，疑兵乍解鞍。柳城擒冒顿，长坂纳呼韩。受降今更筑，燕然已重刊。还嗤傅介子，辛苦刺楼兰。"
"出塞二首和杨素 其二","隋","薛道衡","边庭烽火惊，插羽夜徵兵。少昊腾金气，文昌动将星。长驱鞮汗北，直指夫人城。绝漠三秋暮，穷阴万里生。寒夜哀笛曲，霜天断雁声。连旗下鹿塞，叠鼓向龙庭。妖云坠虏阵，晕月绕胡营。左贤皆顿颡，单于已系缨。绁马登玄阙，钩鲲临北溟。当知霍骠骑，高第起西京。"
"岁穷应教诗","隋","薛道衡","故年随夜尽，初春逐晓生。方验从军乐，饮至入西京。"
"和许给事善心戏场转韵诗","隋","薛道衡","京洛重新年，复属月轮圆。云间璧独转，空里镜孤悬。万方皆集会，百戏尽来前。临衢车不绝，夹道阁相连。惊鸿出洛水，翔鹤下伊川。艳质回风雪，笙歌韵管弦。佳丽俨成行，相携入戏场。衣类何平叔，人同张子房。高高城里髻，峨峨楼上妆。罗裙飞孔雀，绮带垂鸳鸯。月映班姬扇，风飘韩寿香。竟夕鱼负灯，彻夜龙衔烛。欢笑无穷已，歌咏还相续。羌笛陇头吟，胡舞龟兹曲。假面饰金银，盛服摇珠玉。宵深戏未阑，兢为人所难。卧驱飞玉勒，立骑转银鞍。纵横既跃剑，挥霍复跳丸。抑扬百兽舞，盘跚五禽戏。狻猊弄斑足，巨象垂长鼻。青羊跪复跳，白马回旋骑。忽睹罗浮起，俄看郁昌至。峰岭既崔嵬，林丛亦青翠。麋鹿下腾倚，猴猿或蹲跂。金徒列旧刻，玉律动新灰。甲荑垂陌柳，残花散苑梅。繁星渐寥落，斜月尚徘徊。王孙犹劳戏，公子未归来。共酌琼酥酒，同倾鹦鹉杯。普天逢圣日，兆庶喜康哉。"
"咏苔纸诗","隋","薛道衡","昔时应春色，引渌泛清流。今来承玉管，布字改银钩。"
"奉和月夜听军乐应诏诗","隋","薛道衡","旌门临古堞，徼道度深隍。月冷疑秋夜，山寒落夏霜。遥空澄暮色，清景散馀光。笳声喧陇水，鼓曲噪渔阳。沈郁兴神思，眺听发天章。嵩岱终难学，丘陵徒自强。"
"奉和临渭源应诏诗","隋","薛道衡","玄功复禹迹，至德去汤罗。玉关亭障远，金方水石多。八川兹一态，万里导长波。惊流注陆海，激浪象天河。鸾旗历岩谷，龙穴暂经过。西老陪游宴，南风起咏歌。庶品蒙仁泽，生灵穆太和。微臣惜暮景，愿驻鲁阳戈。"
"昔昔盐","隋","薛道衡","垂柳覆金堤，蘼芜叶复齐。水溢芙蓉沼，花飞桃李蹊。采桑秦氏女，织锦窦家妻。关山别荡子，风月守空闺。恒敛千金笑，长垂双玉啼。盘龙随镜隐，彩凤逐帷低。飞魂同夜鹊，倦寝忆晨鸡。暗牖悬蛛网，空梁落燕泥。前年过代北，今岁往辽西。一去无消息，那能惜马蹄。"
"昭君辞","隋","薛道衡","我本良家子，充选入椒庭。不蒙女史进，更失画师情。蛾眉非本质，蝉鬓改真形。专由妾命薄，误使君恩轻。啼沾渭桥路，叹别长安城。夜依寒草宿，朝逐转蓬征。却望关山迥，前瞻沙漠平。胡风带秋月，嘶马杂笳声。毛裘易罗绮，毡帐代金屏。自知莲脸歇，羞看菱镜明。钗落终应弃，髻解不须萦。何用单于重，讵假阏氏名。駃騠聊强食，筒酒未能倾。心随故乡断，愁逐塞云生。汉宫如有忆，为视旄头星。"
"秋日游昆明池诗","隋","薛道衡","灞陵因静退，灵沼暂徘徊。新船木兰楫，旧宇豫章材。荷心宜露泫，竹径重风来。鱼潜疑刻石，沙暗似沈灰。琴逢鹤欲舞，酒遇菊花开。羁心与秋兴，陶然寄一杯。"
"重酬杨仆射山亭诗","隋","薛道衡","寂寂无与晤，朝端去总戎。空庭聊步月，闲坐独临风。临风时太息，步月山泉侧。朝朝散霞彩，暮暮澄秋色。秋色遍皋兰，霞彩落云端。吹旌朔气冷，照剑日光寒。光寒塞草平，气冷咽笳声。将军献凯入，蔼蔼风云生。"
"夏晚诗","隋","薛道衡","流火稍西倾，夕影遍曾城。高天澄远色，秋气入蝉声。"
"展敬上凤林寺诗","隋","薛道衡","净土连幽谷，宝塔对危峰。林栖丹穴凤，地迩白沙龙。独岩楼迥出，复道阁相重。洞开朝雾敛，石湿晓云浓。高筱低云盖，风枝响和钟。檐阴翻细柳，涧影落长松。珠桂浮明月，莲座吐芙蓉。隐沦徒有意，心迹未相从。"
"梅夏应教诗","隋","薛道衡","长廊连紫殿，细雨应黄梅。浮云半空上，清吹隔池来。集凤桐花散，胜龟莲叶开。幸逢为善乐，频降济时才。"
"敬酬杨仆射山斋独坐诗","隋","薛道衡","相望山河近，相思朝夕劳。龙门竹箭急，华岳莲花高。岳高嶂重叠，鸟道风烟接。遥原树若荠，远水舟如叶。叶舟旦旦浮，惊波夜夜流。露寒洲渚白，月冷函关秋。秋夜清风发，弹琴即鉴月。虽非庄舄歌，吟咏常思越。"
"渡北河诗","隋","薛道衡","连旌映溆浦，叠鼓拂沙洲。桃花长新浪，竹箭下奔流。塞云临远舰，胡风入阵楼。剑拔蛟将出，骖惊鼋欲浮。雁书终立效，燕相果封侯。勿恨关河远，且宽边地愁。"
"豫章行 其一","隋","薛道衡","江南地远接闽瓯，山东英妙屡经游。前瞻叠障千重阻，却带惊湍万里流。枫叶朝飞向京洛，文鱼夜过历吴洲。君行远度茱萸岭，妾住长依明月楼。楼中愁思不开嚬，始复临窗望早春。鸳鸯水上萍初合，鸣鹤园中花并新。空忆常时角枕处，无复前日画眉人。照骨金环谁用许，见胆明镜自生尘。"
"引谚","隋","苏玄朗","天地之先，无根灵草。一意制度，产成至宝。"
"乌夜啼 其二","隋","无名氏","长樯铁鹿子，布帆阿那起。诧侬安在间，一去数千里。"
"时人为檀道济歌","隋","无名氏","可怜白浮鸠。枉杀檀江州。"
"时人为檀道济歌","隋","无名氏","生人作死别，荼毒当奈何。"
"读曲歌","隋","无名氏","死罪刘领军，误杀刘第四。"
"刘敬叔引诗","隋","无名氏","鸡山别飞响，雉涧和清音。"
"民间为谢灵运谣","隋","无名氏","四人挈衣裙，三人捉坐席。"
"元嘉中魏地童谣","隋","无名氏","轺车北来如穿雉。不意虏马饮江水。虏主北归石济死。虏欲渡江天不徙。"
"臧质引童谣","隋","无名氏","虏马渡江水，佛狸死卯年。"
"元嘉末童谣","隋","无名氏","钱唐出天子。"
"民间为奚显度谣","隋","无名氏","宁得建康压额。不能受奚度拍。"
"泰始中童谣","隋","无名氏","东城出天子。"
"永光初谣言","隋","无名氏","湘州出天子。"
"元徽中童谣","隋","无名氏","襄阳白铜蹄。郎杀荆州儿。"
"东阳为释慧约谣","隋","无名氏","少达妙理娄居士。"
"时人为刘劭刘骏语","隋","无名氏","遥望建康城，江水逆流萦。前见子杀父，后见弟杀兄。"
"麦城俗谚","隋","无名氏","东驴西磨。麦城自破。"
"颜延之引谚","隋","无名氏","富则盛。贫则病。"
"清溪谚","隋","无名氏","扬州青。是鬼营。"
"释慧通引谚","隋","无名氏","指南为北，自谓不惑。指西为东，自谓不蒙。"
"时人为丁旿语","隋","无名氏","勿跋扈。付丁旿。"
"南豫州军士为王玄谟宗越语","隋","无名氏","宁作五年徒，不逢王玄谟。玄谟犹尚可，宗越更杀我。"
"鼓山俗语","隋","无名氏","南彭北鼓。相去十五。"
"京邑为何勖孟灵休语","隋","无名氏","安成食。临汝饰。"
"时人为王延之王僧虔语","隋","无名氏","二王居平。不送不迎。"
"京师为东安斗场二寺僧语","隋","无名氏","斗场禅师窟，东安谈义林。"
"时人为胡母颢语","隋","无名氏","禾绢闭眼诺。胡母大张橐。"
"百姓为袁粲褚彦回语","隋","无名氏","可怜石头城。宁为袁粲死。不作褚渊生。"
"齐宋以来民间语","隋","无名氏","扰攘建武上。"
"时人评八僧语","隋","无名氏","生睿发天真，严观洼流得。慧义彭亨进，寇渊千默塞。"
"时人为释道经慧静语","隋","无名氏","洛下长大耳，东阿黑如墨。有问无不酬，有酬无不塞。"
"碧玉歌 其一","隋","无名氏","碧玉破瓜时，郎为情颠倒。芙蓉陵霜荣，秋容故尚好。"
"华山畿二十五首 其二","隋","无名氏","闻欢大养蚕，定得几许丝。所得何足言，奈何黑瘦为。"
"华山畿二十五首 其三","隋","无名氏","夜相思。投壶不得箭。忆欢作娇时。"
"华山畿二十五首 其四","隋","无名氏","开门枕水渚。三刀治一鱼。历乱伤杀汝。"
"华山畿二十五首 其五","隋","无名氏","未敢便相许。夜闻侬家论。不持侬与汝。"
"华山畿二十五首 其六","隋","无名氏","懊恼不堪止。上床解要绳。自经屏风里。"
"华山畿二十五首 其八","隋","无名氏","将懊恼。石阙昼夜题。碑泪常不燥。"
"华山畿二十五首 其九","隋","无名氏","别后常相思。顿书千丈阙。题碑无罢时。"
"华山畿二十五首 其十","隋","无名氏","奈何许。所欢不在间。娇笑向谁绪。"
"华山畿二十五首 其十一","隋","无名氏","隔津欢。牵牛语织女。离泪溢河汉。"
"华山畿二十五首 其十二","隋","无名氏","啼相忆。泪如漏刻水。昼夜流不息。"
"华山畿二十五首 其十三","隋","无名氏","著处多遇罗。的的往年少。艳情何能多。"
"华山畿二十五首 其十四","隋","无名氏","无故相然我。路绝行人断。夜夜故望汝。"
"华山畿二十五首 其十五","隋","无名氏","一坐复一起。黄昏人定后。许时不来已。"
"华山畿二十五首 其十六","隋","无名氏","摩可浓。巷巷相罗截。终当不置汝。"
"华山畿二十五首 其十七","隋","无名氏","不能久长离。中夜忆欢时。抱被空中啼。"
"华山畿二十五首 其十八","隋","无名氏","腹中如汤灌。肝肠寸寸断。教侬底聊赖。"
"华山畿二十五首 其十九","隋","无名氏","相送劳劳渚。长江不应满。是侬泪成许。"
"华山畿二十五首 其二十一","隋","无名氏","郎情难可道。欢行豆挟心。见荻多欲绕。"
"华山畿二十五首 其二十二","隋","无名氏","松上萝。愿君如行云。时时见经过。"
"华山畿二十五首 其二十三","隋","无名氏","夜相思。风吹窗帘动。言是所欢来。"
"华山畿二十五首 其二十四","隋","无名氏","长鸣鸡。谁知侬念汝。独向空中啼。"
"华山畿二十五首 其二十五","隋","无名氏","腹中如乱丝。愦愦适得去。愁毒已复来。"
"读曲歌八十九首 其一","隋","无名氏","花钗芙蓉髻，双鬓如浮云。春风不知著，好来动罗裙。"
"读曲歌八十九首 其二","隋","无名氏","念子情难有。已恶动罗裙。斩侬入怀不。"
"读曲歌八十九首 其三","隋","无名氏","红蓝与芙蓉，我色与欢敌。莫案石榴花，历乱听侬摘。"
"读曲歌八十九首 其四","隋","无名氏","千叶红芙蓉，照灼绿水边。馀花任郎摘，慎莫罢侬连。"
"读曲歌八十九首 其五","隋","无名氏","思欢久。不爱独枝莲。只惜同心藕。"
"读曲歌八十九首 其六","隋","无名氏","打坏木栖床，谁能坐相思。三更书石阙，忆子夜啼碑。"
"读曲歌八十九首 其七","隋","无名氏","奈何不可言。朝看莫牛迹。知是宿蹄痕。"
"读曲歌八十九首 其八","隋","无名氏","娑拖何处归，道逢播掿郎。口朱脱去尽，花钗复低昂。"
"读曲歌八十九首 其九","隋","无名氏","所欢子。莲从胸上度。刺忆庭欲死。"
"读曲歌八十九首 其十","隋","无名氏","揽裳踱。跣把丝织履。故交白足露。"
"读曲歌八十九首 其十一","隋","无名氏","上知所。所欢不见怜。憎状从前度。"
"读曲歌八十九首 其十二","隋","无名氏","思难忍。络罂语犹壶。倒写侬顿尽。"
"读曲歌八十九首 其十三","隋","无名氏","上树摘桐花，何悟枝枯燥。迢迢空中落，遂为梧子道。"
"读曲歌八十九首 其十七","隋","无名氏","縠衫两袖裂，花钗鬓边低。何处分别归，西上古馀啼。"
"读曲歌八十九首 其十八","隋","无名氏","所欢子。不与他人别。啼是忆郎耳。"
"读曲歌八十九首 其十九","隋","无名氏","披被树明灯，独思谁能忍。欲知长寒夜，兰灯倾壶尽。"
"读曲歌八十九首 其二十","隋","无名氏","坐起叹汝好。愿他甘丛香。倾筐入怀抱。"
"读曲歌八十九首 其二十二","隋","无名氏","忆欢不能食。徘徊三路间。因风觅消息。"
"读曲歌八十九首 其二十三","隋","无名氏","朝日光景开，从君良燕游。愿如卜者策，长与千岁龟。"
"读曲歌八十九首 其二十四","隋","无名氏","所欢子。问春花可怜。括插袮裆里。"
"读曲歌八十九首 其二十五","隋","无名氏","芳萱初生时，知是无忧草。双眉画未成，那能就郎抱。"
"读曲歌八十九首 其二十六","隋","无名氏","百花鲜。谁能怀春日。独入罗帐眠。"
"读曲歌八十九首 其二十七","隋","无名氏","闻欢得新侬。四支懊如垂。鸟散放行路。井中百翅不能飞。"
"读曲歌八十九首 其二十八","隋","无名氏","怜欢敢唤名，念欢不呼字。连唤欢复欢，两誓不相弃。"
"读曲歌八十九首 其三十","隋","无名氏","白门前。乌帽白帽来。白帽郎是侬。良不知乌帽郎是谁。"
"读曲歌八十九首 其三十一","隋","无名氏","初阳正二月，草木郁青青。蹑履步前园，时物感人情。"
"读曲歌八十九首 其三十二","隋","无名氏","青幡起御路，绿柳荫驰道。欢赠玉树筝，侬送千金宝。"
"读曲歌八十九首 其三十三","隋","无名氏","桃花落已尽，秋思犹未央。春风难期信，托情明月光。"
"读曲歌八十九首 其三十四","隋","无名氏","计约黄昏后，人断犹未来。闻欢开方局，已复将谁期。"
"读曲歌八十九首 其三十五","隋","无名氏","自从别郎后，卧宿头不举。飞龙落药店，骨出只为汝。"
"读曲歌八十九首 其三十六","隋","无名氏","日光没已尽，宿鸟纵横飞。徙倚望行云，躞蹀待郎归。"
"读曲歌八十九首 其三十七","隋","无名氏","百度不一回，千书信不归。春风吹杨柳，华艳空徘徊。"
"读曲歌八十九首 其三十八","隋","无名氏","音信阔弦朔，方悟千里遥。朝霜语白日，知我为欢消。"
"读曲歌八十九首 其三十九","隋","无名氏","合冥过藩来，向晓开门去。欢取身上好，不为侬作虑。"
"读曲歌八十九首 其四十","隋","无名氏","五鼓起开门，正见欢子度。何处宿行还，衣被有霜露。"
"读曲歌八十九首 其四十一","隋","无名氏","本自无此意，谁交郎举前。视侬转迈迈，不复来时言。"
"读曲歌八十九首 其四十二","隋","无名氏","自我别欢后，叹音不绝响。茱萸持捻泥，龛有杀子像。"
"读曲歌八十九首 其四十三","隋","无名氏","家贫近店肆，出入引长事。郎君不浮华，谁能呈实意。"
"读曲歌八十九首 其四十四","隋","无名氏","念日行不遇，道逢播掿郎。查灭衣服坏，白肉亦黯疮。"
"读曲歌八十九首 其四十五","隋","无名氏","歔欷暗中啼，斜日照帐里。无油何所苦，但使天明尔。"
"读曲歌八十九首 其四十六","隋","无名氏","黄丝咡素琴，泛弹弦不断。百弄任郎作，唯莫广陵散。"
"读曲歌八十九首 其四十八","隋","无名氏","诈我不出门，冥就他侬宿。鹿转方相头，丁倒欺人目。"
"读曲歌八十九首 其四十九","隋","无名氏","欢但且还去，遗信相参伺。契儿向高店，须臾侬自来。"
"读曲歌八十九首 其五十","隋","无名氏","欲行一过心，谁我道相怜。摘菊持饮酒，浮华著口边。"
"读曲歌八十九首 其五十一","隋","无名氏","语我不游行，常常走巷路。败桥语方相，欺侬那得度。"
"读曲歌八十九首 其五十二","隋","无名氏","阔面行负情，诈我言端的。画背作天图，子将负星历。"
"读曲歌八十九首 其五十三","隋","无名氏","君行负怜事，那得厚相于。麻纸语三葛，我薄汝粗疏。"
"读曲歌八十九首 其五十四","隋","无名氏","黄天不灭解，甲夜曙星出。漏刻无心肠，复令五更毕。"
"读曲歌八十九首 其五十六","隋","无名氏","空中人。住在高樯深閤里。书信了不通。故使风往尔。"
"读曲歌八十九首 其五十七","隋","无名氏","侬心常慊慊，欢行由豫情。雾露隐芙蓉，见莲讵分明。"
"读曲歌八十九首 其五十八","隋","无名氏","非欢独慊慊，侬意亦驱驱。双灯俱时尽，奈许两无由。"
"读曲歌八十九首 其五十九","隋","无名氏","谁交强缠绵，常持罢作虑。作生隐藕叶，莲侬在何处。"
"读曲歌八十九首 其六十","隋","无名氏","相怜两乐事，黄作无趣怒。合散无黄连，此事复何苦。"
"读曲歌八十九首 其六十一","隋","无名氏","谁交强缠绵，常持罢作意。走马织悬帘，薄情奈当驶。"
"读曲歌八十九首 其六十三","隋","无名氏","百忆却欲噫，两眼常不燥。蕃师五鼓行，离侬何太早。"
"读曲歌八十九首 其六十四","隋","无名氏","含笑来向侬，一抱不能置。领后千里带，那顿谁多媚。"
"读曲歌八十九首 其六十五","隋","无名氏","欢相怜。今去何时来。裲裆别去年。不忍见分题。"
"读曲歌八十九首 其六十六","隋","无名氏","欢相怜。题心共饮血。流头入黄泉。分作两死计。"
"读曲歌八十九首 其六十七","隋","无名氏","娇笑来向侬，一抱不能已。湖燥芙蓉萎，莲汝藕欲死。"
"读曲歌八十九首 其六十八","隋","无名氏","欢心不相怜，慊苦竟何已。芙蓉腹里萎，莲汝从心起。"
"读曲歌八十九首 其六十九","隋","无名氏","下帷掩灯烛，明月照帐中。无油何所苦，但使天明侬。"
"读曲歌八十九首 其七十","隋","无名氏","执手与欢别，欲去情不忍。馀光照已藩，坐见离日尽。"
"读曲歌八十九首 其七十一","隋","无名氏","种莲长江边，藕生黄蘖浦。必得莲子时，流离经辛苦。"
"读曲歌八十九首 其七十二","隋","无名氏","人传我不虚，实情明把纳。芙蓉万层生，莲子信重沓。"
"读曲歌八十九首 其七十三","隋","无名氏","闻乖事难怀，况复临别离。伏龟语石板，方作千岁碑。"
"读曲歌八十九首 其七十四","隋","无名氏","钤荡与时竞，不得寻倾虑。春风扇芳条，常念花落去。"
"读曲歌八十九首 其七十五","隋","无名氏","坐倚无精魂，使我生百虑。方局十七道，期会是何处。"
"读曲歌八十九首 其七十七","隋","无名氏","十期九不果，常抱怀恨生。然灯不下炷，有油那得明。"
"读曲歌八十九首 其七十八","隋","无名氏","自从近日来，了不相寻博。竹帘裲裆题，知子心情薄。"
"读曲歌八十九首 其七十九","隋","无名氏","下帷灯火尽，朗月照怀里。无油何所苦，但今天明尔。"
"读曲歌八十九首 其八十","隋","无名氏","近日莲违期，不复寻博子。六筹翻双鱼，都成罢去已。"
"读曲歌八十九首 其八十三","隋","无名氏","侬亦粗经风。罢顿葛帐里。败许尘疏中。"
"读曲歌八十九首 其八十四","隋","无名氏","紫草生湖边，误落芙蓉里。色分都未获，空中染莲子。"
"读曲歌八十九首 其八十五","隋","无名氏","闺閤断信使，的的两相忆。譬如水上影，分明不可得。"
"读曲歌八十九首 其八十六","隋","无名氏","逍遥待晓分，转侧听更鼓。明月不应停，特为相思苦。"
"读曲歌八十九首 其八十七","隋","无名氏","罢去四五年，相见论故情。杀荷不断藕，莲心已复生。"
"读曲歌八十九首 其八十八","隋","无名氏","辛苦一朝欢，须臾情易厌。行膝点芙蓉，深莲非骨念。"
"读曲歌八十九首 其八十九","隋","无名氏","慊苦忆侬欢，书作后非是。五果林中度，见花多忆子。"
"石城乐 其二","隋","无名氏","阳春百花生，摘插环髻前。捥指蹋忘愁，相与及盛年。"
"石城乐 其三","隋","无名氏","布帆百馀幅，环环在江津。执手双泪落，何时见欢还。"
"石城乐 其四","隋","无名氏","大艑载三千，渐水丈五馀。水高不得渡，与欢合生居。"
"莫愁乐 其一","隋","无名氏","莫愁在何处，莫愁石城西。艇子打两桨，催送莫愁来。"
"莫愁乐 其二","隋","无名氏","闻欢下扬州，相送楚山头。探手抱腰看，江水断不流。"
"乌夜啼 其三","隋","无名氏","辞家远行去，侬欢独离居。此日无啼音，裂帛作还书。"
"乌夜啼 其四","隋","无名氏","可怜乌臼鸟，强言知天曙。无故三更啼，欢子冒暗去。"
"乌夜啼 其五","隋","无名氏","乌生如欲飞，飞飞各自去。生离无安心，夜啼至天曙。"
"乌夜啼 其六","隋","无名氏","笼窗窗不开，荡户户不动。欢下葳蕤龠，交侬那得往。"
"乌夜啼 其七","隋","无名氏","远望千里烟，隐当在欢家。欲飞无两翅，当奈独思何。"
"乌夜啼 其八","隋","无名氏","巴陵三江口，芦荻齐如麻。执手与欢别，痛切当奈何。"
"襄阳乐 其二","隋","无名氏","上水郎担篙，下水摇双橹。四角龙子幡，环环江当柱。"
"襄阳乐 其三","隋","无名氏","江陵三千三，西塞陌中央。但问相随否，何计道里长。"
"襄阳乐 其四","隋","无名氏","人言襄阳乐，乐作非侬处。乘星冒风流，还侬扬州去。"
"襄阳乐 其五","隋","无名氏","烂漫女萝草，结曲绕长松。三春虽同色，岁寒非处侬。"
"襄阳乐 其六","隋","无名氏","扬州蒲锻环，百钱两三丛。不能买将还，空手揽抱侬。"
"襄阳乐 其八","隋","无名氏","恶见多情欢，罢侬不相语。莫作乌集林，忽如提侬去。"
"寿阳乐 其一","隋","无名氏","可怜八公山。在寿阳。别后莫相忘。"
"寿阳乐 其二","隋","无名氏","东台百馀尺。凌风云。别后不忘君。"
"寿阳乐 其三","隋","无名氏","梁长曲水流。明如镜。双林与郎照。"
"寿阳乐 其四","隋","无名氏","辞家远行去。空为君。明知岁月驶。"
"寿阳乐 其五","隋","无名氏","笼窗取凉风。弹素琴。一叹复一吟。"
"寿阳乐 其六","隋","无名氏","夜相思。望不来。人乐我独愁。"
"寿阳乐 其七","隋","无名氏","长淮何烂漫。路悠悠。得当乐忘忧。"
"寿阳乐 其八","隋","无名氏","上我长濑桥。望归路。秋风停欲度。"
"寿阳乐 其九","隋","无名氏","衔泪出伤门。寿阳去。必还当几载。"
"西乌夜飞 其二","隋","无名氏","暂请半日给，徙倚娘店前。目作宴瑱饱，腹作宛恼饥。"
"西乌夜飞 其三","隋","无名氏","我昨忆欢时，揽刀持自刺。自刺分应死，刀作杂楼僻。"
"西乌夜飞 其五","隋","无名氏","感郎崎岖情，不复自顾虑。臂绳双入结，遂成同心去。"
"宋宗庙登歌八首 其一 北平府君歌","隋","无名氏","绵绵遐绪，明昭载融。汉德未远，尧有遗风。于穆皇祖，永世克隆。本支惟庆，贻厥靡穷。"
"宋宗庙登歌八首 其二 相国掾府君歌","隋","无名氏","乃立清庙，清庙肃肃。乃备礼容，礼容穆穆。显允皇祖，昭是嗣服。锡兹繁祉，聿怀多福。"
"宋宗庙登歌八首 其三 开封府君歌","隋","无名氏","四县既序，箫管既举。堂献六瑚，庭万八羽。先王有典，克禋皇祖。不显洪烈，永介休祜。"
"宋宗庙登歌八首 其四 武原府君歌","隋","无名氏","钟鼓喤喤，威仪将将。温恭礼乐，致享曾皇。迈德垂仁，系轨重光。天命纯嘏，惠我无疆。"
"宋宗庙登歌八首 其五 东安府君歌","隋","无名氏","铄矣皇祖，帝度其心。永言配命，播兹徽音。思我茂猷，如玉如金。骏奔在陛，是鉴是歆。"
"宋宗庙登歌八首 其六 孝皇帝歌","隋","无名氏","烝哉孝皇，齐圣广渊。发祥诞庆，景祚自天。德敷金石，道被管弦。有命既集，徽风永宣。"
"宋宗庙登歌八首 其七 高祖武皇帝歌","隋","无名氏","惟天有命，眷求上哲。赫矣圣武，抚运桓扰。功并敷土，道均汝坟。止戈曰武，经纬称文。鸟龙失纪，云火代名。受终改物，作我宋京。至道惟王，大业有劭。降德兆民，升歌清庙。"
"宋宗庙登歌八首 其八 七庙享神歌","隋","无名氏","奕奕寝庙，奉璋在庭。笙龠既列，牺象既盈。黍稷匪芳，明祀惟馨。乐具礼充，洁羞荐诚。神之格思，介以休祯。济济群辟，永观厥成。"
"宋泰始歌舞曲十二首 其二 圣祖颂","隋","无名氏","圣祖惟高德，积勋代晋历。永建享鸿基，万古盛音册。睿文缵宸驭，广运崇帝声。衍德被仁祉，留化洽民灵。孝建缔孝业，允协天人谋。宇内齐政轨，宙表烛威流。钟管腾列圣，彝铭贲重猷。"
"宋泰始歌舞曲十二首 其三 明君大雅","隋","无名氏","明君应乾数，扰乱绍颓基。民庆来苏日，国颂薰风诗。天步或暂艰，列蕃扇迷慝。庙胜敷九代，神谟洞七德。文教洗昏俗，武谊清祲埏。英勋冠帝则，万寿永齐天。"
"宋泰始歌舞曲十二首 其五 天符颂","隋","无名氏","天符革运，世诞英皇。在馆神炫，既壮龙骧。六钟集表，四纬骈光。于穆配天，永休厥祥。"
"宋泰始歌舞曲十二首 其六 明德颂","隋","无名氏","明德孚教，幽苻丽纪。山鼎见奇，醴液涵祉。鹓雏耀仪，驺虞游趾。福延亿祚，庆流万祀。"
"宋泰始歌舞曲十二首 其七 帝图颂","隋","无名氏","帝图凝远，瑞美昭宣。济流月镜，鹿毳霜鲜。甘露降和，花雪表年。孝德载衍，芳风永传。"
"宋泰始歌舞曲十二首 其八 龙跃大雅","隋","无名氏","龙跃戎府，玉耀蕃宫。岁淹豫野，玺属嫔中。江波澈映，石柏开文。观毓花蕊，楼凝景云。白乌三获，甘液再呈。嘉穟表沃，连理协成。德充动物，道积通神。宋业允大，灵瑞方臻。"
"宋泰始歌舞曲十二首 其九 淮祥风","隋","无名氏","淮祥应。贤彦生。翼赞中兴致太平。"
"宋泰始歌舞曲十二首 其十 宋世大雅","隋","无名氏","宋世宁，在泰始。醉酒欢，饱德喜。万国朝，上寿酒。帝同天，惟长久。"
"宋泰始歌舞曲十二首 其十二 白纻篇大雅","隋","无名氏","在心曰志发言诗，声成于文被管丝。手舞足蹈欣泰时，移风易俗王化基。琴角挥韵白云舒，箫韶协音神凤来。拊击和节咏在初，章曲乍毕情有馀。文同轨一道德行，国靖民和礼乐成。四县庭响美勋英，八列陛唱贵人声。舞饰丽华乐容工，罗裳映日袂随风。金翠列辉蕙麝丰，淑姿秀体允帝衷。"
"宋凤凰衔书伎辞","隋","无名氏","大宋兴隆膺灵符。凤鸟感和衔素书。嘉乐之美通玄虚。惟新济济迈唐虞。巍巍荡荡道有馀。"
"青溪小姑歌二首 其一","隋","无名氏","日暮风吹，叶落依枝。丹心寸意，愁君未知。"
"青溪小姑歌二首 其二","隋","无名氏","歌阕夜已久，繁霜侵晓幕。何意空相守，坐待繁霜落。"
"郭长生吹笛歌","隋","无名氏","闲夜寂已清，长笛亮且鸣。若欲知我者，姓郭名长生。"
"聂包鬼歌","隋","无名氏","花盈盈。正间行。当归不闻死复生。"
"陵欣歌","隋","无名氏","生时世上人，死作狱中鬼。不得还坟墓，灰没有馀罪。"
"鬼谣歌","隋","无名氏","死树今更青，吴平寻当归。适闻杀此树，已复有光辉。"
"鬼歌","隋","无名氏","坐侬孔雀楼，遥闻凤凰鼓。下我邹头山，仿佛见梁鲁。"
"犬妖歌","隋","无名氏","言我不能歌，听我歌梅花。今年故复可，柰汝明年何。"
"鹤吟","隋","无名氏","畴昔聆好音，日月心延伫。如何遇良人，中怀邈无绪。"
"永明初歌","隋","无名氏","白马向城啼，欲得城边草。"
"百姓为东昏侯歌","隋","无名氏","阅武堂。种杨柳。至尊屠肉。藩妃酤酒。"
"沈麟士引童谣","隋","无名氏","金鹅鸣。沈氏兴。代代出公卿。"
"张敬儿自为歌谣","隋","无名氏","天子在何处，宅在赤谷口。天子是阿谁，非猪如是狗。"
"永明中虏中童谣","隋","无名氏","黑水流北。赤火入齐。"
"永明中魏地童谣","隋","无名氏","赤火南流丧南国。"
"永元元年童谣","隋","无名氏","洋洋千里流，流翣东城头。乌马乌皮裤，三更相告诉。脚跛不得起，误杀老姥子。"
"永元中童谣","隋","无名氏","野猪虽嗃嗃，马子空闾渠。不知龙与虎，饮食江南墟。七九六十三，广莫人无馀。乌集传舍头，今汝得宽休。但看三八后，摧折景阳楼。"
"山阴谣","隋","无名氏","二傅沈刘。不如一丘。"
"东昏侯时宫中谣","隋","无名氏","赵鬼食鸭肃刂。诸鬼尽著调。"
"时人为桓康语","隋","无名氏","欲侜张。问桓康。"
"荀伯玉闻青衣小儿语","隋","无名氏","草中肃。九五相追逐。"
"时人为荀伯玉语","隋","无名氏","十敕五令。不如荀伯玉命。"
"时人为萧晃语","隋","无名氏","焕焕萧四伞。"
"时人为刘绘语","隋","无名氏","刘绘贴宅，别开一门。"
"时人为张周刘三姓语","隋","无名氏","三人共宅夹清漳。张南周北刘中央。"
"时人为沈麟士语","隋","无名氏","吴差山中有贤士。开门教授居成市。"
"南州为江革语","隋","无名氏","故人不道智，新人佞散骑。莫知度不度，新人不如故。"
"都下民语","隋","无名氏","欲求贵职依刀敕。须得富豪事御力。"
"共戏乐 其一","隋","无名氏","齐世方昌书轨同。万宇献乐列国风。"
"共戏乐 其二","隋","无名氏","时泰民康人物盛。腰鼓铃柈各相竞。"
"共戏乐 其三","隋","无名氏","长袖翩翩若鸿惊。纤腰袅袅会人情。"
"共戏乐 其四","隋","无名氏","观风采乐德化昌。圣皇万寿乐未央。"
"杨叛儿 其一","隋","无名氏","截玉作手钩，七宝光平天。绣沓织成带，严帐信可怜。"
"杨叛儿 其三","隋","无名氏","送郎乘艇子，不作遭风虑。横篙掷去桨，愿倒逐流去。"
"杨叛儿 其四","隋","无名氏","七宝珠络鼓，教郎拍复拍。黄牛细犊儿，杨柳映松柏。"
"杨叛儿 其五","隋","无名氏","欢欲见莲时，移湖安屋里。芙蓉绕床生，眠卧抱莲子。"
"杨叛儿 其六","隋","无名氏","闻欢远行去。送欢至新亭。津逻无侬名。"
"杨叛儿 其七","隋","无名氏","落秦中庭生，诚知非好草。龙头相钩连，见枝如欲绕。"
"杨叛儿 其八","隋","无名氏","杨叛西随曲，柳花经东阴。风流随远近，飘扬闷侬心。"
"乐辞","隋","无名氏","绣幕围香风。耳节朱丝桐。不知理何事。浅立经营中。爱惜加穷裤。防闲托守宫。今日牛羊上丘陇。当年近前面发红。"
"齐南郊光章十三首 其一 肃咸乐谢超宗","隋","无名氏","夤承宝命，严恭帝绪。奄受敷锡，升中拓宇。亘地称皇，罄天作主。月域来宾，日际奉土。开元首正，礼交乐举。六典联事，九官列序。"
"齐南郊光章十三首 其二 引牲乐","隋","无名氏","皇乎敬矣，恭事上灵。昭教国祀，肃肃明明。有牲有涤，有洁在俎。以荐王衷，以答神祜。陟配在京，降德在民。奔精望夜，高燎伫晨。"
"齐南郊光章十三首 其三 嘉荐乐","隋","无名氏","我恭我享，惟孟之春。以孝以敬，立我烝民。青坛奄霭，翠幕端凝。嘉俎重荐，兼籍再升。设业设虡，展容玉庭。肇禋配祀，克对上灵。"
"齐南郊光章十三首 其四 昭夏乐","隋","无名氏","惟圣飨帝，惟孝飨亲。礼行宗祀，敬达郊禋。金枝中树，广乐四陈。月御案节，星驱扶轮。遥光远驾，曜曜振振。告成大报，受厘元神。"
"齐南郊光章十三首 其五 永至乐","隋","无名氏","紫坛望灵，翠幕伫神。率天奉贽，罄地来宾。神贶并介，泯祗合祉。恭昭鉴享，肃光孝祀。威蔼四灵，洞曜三光。皇德全被，大礼流昌。"
"齐南郊光章十三首 其六 登歌","隋","无名氏","报惟事天，祭实尊灵。史正嘉兆，神宅崇祯。五畤昭鬯，六宗彝序。介丘望尘，皇轩肃举。"
"齐南郊光章十三首 其八 武德宣烈乐","隋","无名氏","功烛上宙，德耀中天。风移九域，礼饰八埏。四灵晨炳，五纬宵明。膺历缔运，道茂前声。"
"齐南郊光章十三首 其九 高德宣烈乐王俭","隋","无名氏","飨帝严亲，则天光大。舄奕前古，荣镜无外。日月宣华，卿云流霭。五汉同休，六幽咸泰。"
"齐南郊光章十三首 其十 嘉胙乐谢超宗","隋","无名氏","鬯嘉礼。承休锡。盛德符景纬。昌华应帝策。圣蔼耀昌基。融祉晖世历。声正涵月轨。书文同日迹。宝瑞昭神图。灵贶流瑞液。我皇崇晖祚。重芬冠往籍。"
"齐南郊光章十三首 其十一 昭夏乐","隋","无名氏","荐飨洽，礼乐该。神娱展，辰旆回。洞云路，拂璇阶。紫雰蔼，青霄开。眷皇都，顾玉台。留昌德，结圣怀。"
"齐南郊光章十三首 其十二 昭远乐","隋","无名氏","天以德降，地以礼报。牲尊俯陈，柴币仰燎。事展司采，敬达瑄芗。烟贽青昊，震飏紫场。陈馨示策，肃志宗禋。礼非物备，福唯诚陈。"
"齐南郊光章十三首 其十三 休成乐","隋","无名氏","昭事上祀，飨荐具陈。回銮转翠，拂景翔宸。缀县敷畅，钟石昭融。羽炫深晷，龠曀行风。肆序辍度，肃礼停文。四金耸卫，六驭齐轮。"
"齐北郊乐歌六首 其一 昭夏乐谢超宗","隋","无名氏","诏礼崇营，敬飨玄畤。灵正丹帷，月肃紫墀。展荐登华，风县凝锵。神惟戾止，郁葆遥庄。昭望岁芬，环游辰太。穆哉尚礼，横光秉蔼。"
"齐北郊乐歌六首 其二 登歌","隋","无名氏","伫灵敬享，禋肃彝文。县动声仪，荐絜牲芬。阴祇以贶，昭祀式庆。九服熙度，六农祥正。"
"齐北郊乐歌六首 其三 地德凯容乐","隋","无名氏","缮方丘，端国阴。掩圭晷，仰灵心。诏源委，遍丘林。礼献物，乐荐音。"
"齐北郊乐歌六首 其四 昭德凯容乐","隋","无名氏","庆图浚邈，蕴祥秘瑶。伣天炳月，嫔光紫霄。邦化灵懋，阃则风调。俪德方仪，徽载以昭。"
"齐北郊乐歌六首 其五 昭夏乐","隋","无名氏","荐神升，享序楙。淹玉俎，停金奏。宝旆转，旒驾旋。溢素景，郁紫躔。灵心顾，留宸眷。洽外瀛，瑞中县。"
"齐北郊乐歌六首 其六 隶幽乐","隋","无名氏","后皇嘉庆，定祗玄畤。承帝休图，祗敷灵祉。篚幂周序，轩朱凝会。牲币芬坛，精明伫盖。调川瑞昌，警岳祥泰。"
"齐明堂乐歌十五首 其一 肃咸乐谢超宗","隋","无名氏","彝承孝典，恭事严圣。浃天奉赆，罄壤齐庆。司仪具序，羽容夙章。芬枝扬烈，黼构周张。助宝奠轩，酎珍充庭。璆县凝会，琄朱伫声。先期选礼，肃若有承。祗对灵祉，皇庆昭膺。"
"齐明堂乐歌十五首 其二","隋","无名氏","尊事威仪，辉容昭序。迅恭明神，絜盛牲俎。肃肃严宫，蔼蔼崇基。皇灵降止，百祗具司。戒诚望夜，端烈承朝。依微昭旦，物色轻宵。"
"齐明堂乐歌十五首 其三 引牲乐","隋","无名氏","惟诚絜飨，惟孝尊灵。敬度黍稷，敬涤牺牲。骍茧在豢，载溢载丰。以承宗祀，以肃皇衷。萧芳四举，华火周传。神鉴孔昭，嘉足三牷。"
"齐明堂乐歌十五首 嘉荐乐二首 其四","隋","无名氏","肇禋戒祀，礼容咸举。六典饰文，九司照序。牲柔既昭，牺刚既陈。恭涤惟清，敬事惟神。加笾再御，兼俎重荐。节动轩越，声流金县。"
"齐明堂乐歌十五首 其五","隋","无名氏","奕奕閟幄，亹亹严闱。絜诚夕鉴，端服晨晖。圣灵戾止，翊我皇则。上绥四宇，下洋万国。永言孝飨，孝飨有容。傧僚赞列，肃肃雍雍。"
"齐明堂乐歌十五首 其六 昭夏乐","隋","无名氏","地纽谧，乾枢回。华盖动，紫微开。旌蔽日，车若云。驾六龙，乘烟煴。烨帝景，耀天邑。圣祖降，五云集。懋粢盛，絜牲牷。百礼肃，群司虔。皇德远，大孝昌。贯九幽，洞三光。神之安，解玉銮。景福至，万宇欢。"
"齐明堂乐歌十五首 其七 登歌","隋","无名氏","雍台辨朔，泽宫选辰。絜火夕炤，明水朝陈。六瑚贲室，八羽华庭。昭事先圣，怀濡上灵。肆夏式敬，升歌发德。永固洪基，以绥万国。"
"齐明堂乐歌十五首 其八 凯容宣烈乐","隋","无名氏","酾醴具登，嘉佾咸荐。飨洽诚陈，礼周乐遍。祝辞罢裸，序容辍县。跸动端庭，銮回严殿。神仪驻景，华汉高虚。作灵案卫，三只解途。翠盖澄耀，罼帟凝宸。玉镳息节，金辂怀音。戒诚达孝，底心肃感。追凭皇鉴，思承渊范。神锡懋祉，四纬昭明。仰福帝徽，俯齐庶生。"
"齐明堂乐歌十五首 其九 青帝歌","隋","无名氏","参映夕，驷昭晨。灵乘震，司青春。雁将向，桐始蕤。和风舞，暄光迟。萌动达，万品亲。润无际，泽无垠。"
"齐明堂乐歌十五首 其十 赤帝歌","隋","无名氏","龙精初见。大火中。朱光北至。圭景同。帝在在离。寔司衡。雨水方降。木槿荣。庶物盛长。咸殷阜。恩泽四溟。被九有。"
"齐明堂乐歌十五首 其十一 黄帝歌","隋","无名氏","履艮宅中宇，司绳总四方。裁化遍寒燠，布政司炎凉。至分乘经晷，闭启集恒度。帝晖缉万有，皇灵澄国步。"
"齐明堂乐歌十五首 其十二 白帝歌","隋","无名氏","百川若镜。天地爽且明。云冲气举。盛德在素精。庶类收成。岁功行欲宁。浃地奉渥。罄宇承帝灵。"
"齐明堂乐歌十五首 其十三 黑帝歌","隋","无名氏","岁既暮日方驰，灵乘坎德司规。玄云合晦鸟蹊，白灵繁亘天涯。晨晷促夕漏延，太阴极微阳宣。"
"齐明堂乐歌十五首 其十四 嘉胙乐","隋","无名氏","神荐洽。福胙昌。圣皇膺嘉佑。帝业凝休祥。居极乘景运。宅德瑞中王。澄明临四奥。精华延八乡。洞海同声惠。澈宇丽乾光。灵庆缠世祉。鸿烈永无疆。"
"齐明堂乐歌十五首 其十五 昭夏乐","隋","无名氏","蕴礼容。馀乐度。灵方留。景欲暮。开九重。肃五达。凤参差。龙已沫。云既动。河既梁。万里照。四空香。神之车。归清都。璇庭寂。玉殿虚。鸿化疑。孝风炽。顾灵心。结皇思。鸿庆遐鬯。嘉荐令芳。翊帝明德。永祚深光。"
"齐前后舞歌二首 其一 前舞阶步歌","隋","无名氏","天挺圣哲，三方维纲。川岳伊宁，七曜重光。茂育万物，众庶咸康。道用潜通，仁施遐扬。德厚坤极，功高昊苍。舞象盛容，德以歌章。八音既节，龙跃凤翔。皇基永树，二仪等长。"
"齐前后舞歌二首 其二 后舞阶步歌","隋","无名氏","皇皇我后，绍业盛明。涤拂除秽，宇宙载清。允执中和，以莅苍生。玄化远被，兆世轨形。何以崇德，乃作九成。妍步恂恂，雅曲芬馨。八风清鼓，应以祥祯。泽浩天下，功齐百灵。"
"齐鼙舞曲三首 其二 圣主曲辞","隋","无名氏","圣主受天命，应期则虞唐。升旒综万机，端扆驭八方。盈虚自然数，揖让归圣明。北化陵河塞，南威越沧溟。广德齐七政，敷教腾三辰。万宇必承庆，百福咸来臻。圣皇应福始，昌德洞佑先。"
"齐鼙舞曲三首 其三 明君辞","隋","无名氏","明君御四海，总鉴尽人灵。仰成恩已洽，竭忠身必荣。圣泽洞三灵，德教被八乡。草木变柯叶，川岳洞嘉祥。愉乐盛明运，舞蹈升太时。微霜永昌命，轨心长欢怡。"
"齐民昌辞","隋","无名氏","齐世昌。四海安乐齐太平。人命长。当结久。千秋万岁皆老寿。"
"荆州民为始兴王憺歌","隋","无名氏","始兴王。民之爹。赴人急。如水火。何时复来哺乳我。"
"北军为韦睿歌","隋","无名氏","不畏萧娘与吕姥。但畏合肥有韦武。"
"鄱阳民为陆襄歌二首 其一","隋","无名氏","鲜于平后善恶分。民无枉赖陆君。"
"鄱阳民为陆襄歌二首 其二","隋","无名氏","陆君政，无怨家。斗既罢，仇共车。"
"南豫州民为夏侯兄弟歌","隋","无名氏","我之有州，赖彼夏侯。前兄后弟，布政优优。"
"梁武帝接民间为萧恪歌","隋","无名氏","江千万。蔡五百。王新车。庾大宅。主人愦愦不如客。"
"北方童谣","隋","无名氏","荆山为上格，浮山为下格。潼沱为激沟，并灌钜野泽。"
"洛阳童谣","隋","无名氏","名军大将莫自牢。千兵万马避白袍。"
"梁武帝时谣","隋","无名氏","莫匆匆。且宽公。谁当作天子。草覆车边已。"
"昭明为太子时谣","隋","无名氏","鹿子开城门，城门鹿子开。当开复未开，使我心徘徊。城中诸少年，逐欢归去来。"
"山阴民为丘仲孚谣","隋","无名氏","二傅沈刘。不如一丘。"
"普通中童谣","隋","无名氏","青丝白马寿阳来。"
"侯景时的脰乌童谣","隋","无名氏","的脰乌。拂朱雀。还与吴。"
"侯景即位时童谣","隋","无名氏","脱青袍。著芒屩。荆州天子挺应著。"
"江陵童谣","隋","无名氏","苦竹町。市南有好井。荆州军。杀侯景。"
"湘东王府中为鱼宏徐绲谣","隋","无名氏","北路鱼。南路徐。"
"柳达摩引北方童谣","隋","无名氏","石头捣两裆。捣青复捣黄。"
"梁时童谣","隋","无名氏","虏万夫。入五湖。城南酒家使虏奴。"
"梁末童谣","隋","无名氏","可怜巴马子，一日行千里。不见马上郎，但有黄尘起。黄尘污人衣，皂荚相料理。"
"百姓为萧正德父子谣","隋","无名氏","宁逢五虎入市。不欲见临贺父子。"
"鸟山童谣","隋","无名氏","鸟山出天子。"
"三馀童谣","隋","无名氏","夫子之居在三馀。"
"谚语后人引梁世谚论史职","隋","无名氏","上车不落则著作，体中保如则秘书。"
"梁元帝引谚论占雨","隋","无名氏","雨月额千里赤。"
"刘昼引谚","隋","无名氏","力贵突。智贵卒。"
"刘昼引古谚","隋","无名氏","深不绝涓泉，稚子浴其渊。高不绝丘陵，跛羊游其巅。"
"任昉引南海俗谚","隋","无名氏","蛇珠千枚。不及玫瑰。"
"任昉引越人谚","隋","无名氏","种千亩木奴。不如一龙珠。"
"颜之推引江南谚论书法","隋","无名氏","尺牍书疏，千里面目。"
"时人为张氏语","隋","无名氏","充融卷稷，是为四张。"
"时人为王谢子弟语","隋","无名氏","谢有览举。王有养炬。"
"时人为张融陆杲语","隋","无名氏","无对日下，惟舅与甥。"
"时人为何子朗语 其一","隋","无名氏","东海三何。子朗最多。"
"时人为何子朗语 其二","隋","无名氏","人中爽爽何子朗。"
"时人为王志王彬语","隋","无名氏","三真六草。为天下宝。"
"时人为鲍正语","隋","无名氏","无处不逢鸟噪，无处不逢鲍佐。"
"巴东行人为庾子舆语","隋","无名氏","淫预如幞本不通。瞿塘水退为庾公。"
"时人为玉莹语","隋","无名氏","欲向南，钱可贪。遂向东，为黄铜。"
"省中为贺琛语","隋","无名氏","上殿不下有贺雅。"
"时人为丁觇语","隋","无名氏","丁君十纸。不敌王褒数字。"
"都下为禅师语","隋","无名氏","斗场禅师窟，安东谈议林。"
"任昉引古诗论魏武陵","隋","无名氏","石犬不可吠。铜驼徒尔为。"
"任昉引古诗论香泉","隋","无名氏","安得香水泉，濯朗衣上尘。"
"陌上桑","隋","无名氏","日出秦楼明，条垂露尚盈。蚕饥心自急，开奁妆不成。"
"攀杨枝","隋","无名氏","自从别君来，不复著绫罗。画眉不注口，施朱当柰何。"
"乐府诗","隋","无名氏","梧宫秋。吴王愁。"
"企喻歌 其二","隋","无名氏","放马大泽中，草好马著膘。牌子铁裲裆，?矛鸐尾条。"
"企喻歌 其三","隋","无名氏","前行看后行，齐著铁裲裆。前头看后头，齐著铁?矛。"
"琅琊王歌辞 其二","隋","无名氏","琅琊复琅琊，琅琊大道王。阳春二三月，单衫绣裲裆。"
"琅琊王歌辞 其三","隋","无名氏","东山看西水，水流盘石间。公死姥更嫁，孤儿甚可怜。"
"琅琊王歌辞 其四","隋","无名氏","琅琊复琅琊，琅琊大道王。鹿鸣思长章，愁人思故乡。"
"琅琊王歌辞 其五","隋","无名氏","长安十二门，光门最妍雅。渭水从垄来，浮游渭桥下。"
"琅琊王歌辞 其六","隋","无名氏","琅琊复琅琊，女郎大道王。孟阳三四月，移铺逐阴凉。"
"琅琊王歌辞 其七","隋","无名氏","客行依主人，愿得主人强。猛虎依深山，愿得松柏长。"
"琅琊王歌辞 其八","隋","无名氏","懀马高缠鬃，遥知身是龙。谁能骑此马，唯有广平公。"
"钜鹿公主歌辞 其一","隋","无名氏","官家出游雷大鼓。细乘犊车开后户。"
"钜鹿公主歌辞 其二","隋","无名氏","车前女子年十五。手弹琵琶玉节舞。"
"钜鹿公主歌辞 其三","隋","无名氏","钜鹿公主殷照女。皇帝陛下万几主。"
"紫骝马歌辞 其一","隋","无名氏","烧火烧野田，野鸭飞上天。童男娶寡妇，壮女笑杀人。"
"紫骝马歌辞 其二","隋","无名氏","高高山头树，风吹叶落去。一去数千里，何当还故处。"
"紫骝马歌辞 其四","隋","无名氏","遥看是君家，松柏冢累累。兔从狗窦入，雉从梁上飞。"
"紫骝马歌辞 其五","隋","无名氏","中庭生旅谷，井上生旅葵。舂谷持作饭，采葵持作羹。"
"紫骝马歌辞 其六","隋","无名氏","羹饭一时熟，不知饴阿谁。出门东向望，泪落沾我衣。"
"紫骝马歌","隋","无名氏","独柯不成树，独树不成林。念郎锦裲裆，恒长不忘心。"
"黄淡思歌 其一","隋","无名氏","归归黄淡思，逐郎还去来。归归黄淡百，逐郎何处索。"
"黄淡思歌 其二","隋","无名氏","心中不能言，腹作车轮旋。与郎相知时，但恐傍人闻。"
"黄淡思歌 其三","隋","无名氏","江外何郁拂，龙洲广州出。象牙作帆樯，绿丝作帏繂。"
"黄淡思歌 其四","隋","无名氏","绿丝何葳蕤。逐郎归去来。"
"地驱乐歌 其一","隋","无名氏","青青黄黄，雀石颓唐。槌杀野牛，押杀野羊。"
"地驱乐歌 其二","隋","无名氏","驱羊入谷，自羊在前。老女不嫁，蹋地唤天。"
"地驱乐歌 其三","隋","无名氏","侧侧力力，念君无极。枕郎左臂，随郎转侧。"
"地驱乐歌 其四","隋","无名氏","摩将郎须，看郎颜色。郎不念女，不可与力。"
"地驱乐歌","隋","无名氏","月明光光星欲堕。欲来不来早语我。"
"雀劳利歌辞","隋","无名氏","雨雪霏霏雀劳利。长觜饱满觜饥。"
"慕容垂歌辞三曲 其一","隋","无名氏","慕容攀墙视，吴军无边岸。我身分自当，枉杀墙外汉。"
"慕容垂歌辞三曲 其二","隋","无名氏","慕容愁愤愤，烧香作佛会。愿作墙里燕，高飞出墙外。"
"慕容垂歌辞三曲 其三","隋","无名氏","慕容出墙望，吴军无边岸。咄我臣诸佐，此事可惋叹。"
"陇头流水歌 其二","隋","无名氏","西上陇阪，羊肠九回。山高谷深，不觉脚酸。"
"陇头流水歌 其三","隋","无名氏","手攀弱枝。足逾弱泥。"
"陇头歌辞 其一","隋","无名氏","陇头流水，流离山下。念吾一身，飘然旷野。"
"陇头歌辞 其二","隋","无名氏","朝发欣城，暮宿陇头。寒不能语，舌卷入喉。"
"陇头歌辞 其三","隋","无名氏","陇头流水，鸣声幽咽。遥望秦川，心肠断绝。"
"隔谷歌 其一","隋","无名氏","兄在城中弟在外。弓无弦。箭无栝。食粮乏尽若为活。救我来。救我来。"
"隔谷歌 其二","隋","无名氏","兄为俘虏受困辱。骨露力疲食不足。弟为官吏马食粟。何惜钱刀来我赎。"
"淳于王歌 其一","隋","无名氏","肃肃河中育，育熟须含黄。独坐空房中，思我百媚郎。"
"淳于王歌 其二","隋","无名氏","百媚在城中，千媚在中央。但使心相念，高城何所妨。"
"东平刘生歌","隋","无名氏","东平刘生安东子。树木稀。屋里无人看阿谁。"
"捉搦歌 其一","隋","无名氏","粟谷难舂付石臼。弊衣难护付巧妇。男儿千凶饱人手。老女不嫁只生口。"
"捉搦歌 其二","隋","无名氏","谁家女子能行步。反著夹禅后裙露。天生男女共一处。愿得两个成翁妪。"
"捉搦歌 其三","隋","无名氏","华阴山头百丈井。下有流水彻骨冷。可怜女子能照影。不见其馀见斜领。"
"捉搦歌 其四","隋","无名氏","黄桑柘屐蒲子履。中央有丝两头系。小时怜母大怜婿。何不早嫁论家计。"
"折杨柳歌辞 其一","隋","无名氏","上马不捉鞭，反折杨柳枝。蹀座吹长笛，愁杀行客儿。"
"折杨柳歌辞 其二","隋","无名氏","腹中愁不乐，愿作郎马鞭。出入擐郎臂，蹀座郎膝边。"
"折杨柳歌辞 其三","隋","无名氏","放马两泉泽，忘不著连羁。担鞍逐马走，何见得马骑。"
"折杨柳枝歌","隋","无名氏","门前一株枣，岁岁不知老。阿婆不嫁女，那得孙儿抱。"
"幽州马客吟歌辞 其二","隋","无名氏","荧荧帐中烛，烛灭不久停。盛时不作乐，春花不重生。"
"幽州马客吟歌辞 其三","隋","无名氏","南山自言高，只与北山齐。女儿自言好，故入郎君怀。"
"幽州马客吟歌辞 其四","隋","无名氏","郎著紫裤褶，女著彩夹裙。男女共燕游，黄花生后园。"
"幽州马客吟歌辞 其五","隋","无名氏","黄花郁金色，绿蛇衔珠丹。辞谢床上女，还我十指环。"
"慕容家自鲁企由谷歌","隋","无名氏","郎在十重楼，女在九重阁。郎非黄鹞子，那得云中雀。"
"高阳乐人歌 其一","隋","无名氏","可怜白鼻騧，相将入酒家。无钱但共饮，画地作交赊。"
"高阳乐人歌 其二","隋","无名氏","何处䑜觞来，两颊色如火。自有桃花容，莫言人劝我。"
"咸阳宫人为咸阳王禧歌","隋","无名氏","可怜咸阳王。奈何作事误。金床玉几不能眠。夜踏霜与露。洛水湛湛弥岸长。行人那得渡。"
"河北民为裴侠歌","隋","无名氏","肥鲜不食，丁庸不取。裴公贞惠，为世规矩。"
"时人为上高里歌","隋","无名氏","洛阳城北上高里。殷之顽民昔所止。今日百姓造瓮子。人皆弃去住者耻。"
"湘川渔者歌","隋","无名氏","帆随湘转。望衡九面。"
"赵郡为李曾谣","隋","无名氏","诈作赵郡鹿。犹胜常山粟。"
"河东民为元淑谣","隋","无名氏","泰州河东，杼柚代舂。元公至止，田畴始理。"
"宣武孝明时谣","隋","无名氏","狐非狐。貉非貉。焦梨狗子齿断索。"
"孝明时洛下谣","隋","无名氏","铜拔打铁拔。元家世将末。"
"清河民为宋世良谣 其一","隋","无名氏","宁度东吴会稽。不历成公曲堤。"
"清河民为宋世良谣 其二","隋","无名氏","曲堤虽险贼何益。但有宋公自屏迹。"
"洛中童谣二首 其一","隋","无名氏","三月末。四月初。杨灰簸土觅真珠。"
"洛中童谣二首 其二","隋","无名氏","头去项，脚根齐。驱上树，不须梯。"
"西魏时童谣","隋","无名氏","獾獾头团圞。河中狗子破尔苑。"
"东魏童谣","隋","无名氏","可怜青雀子，飞来邺城里。羽翮垂欲成，化作鹦鹉子。"
"东魏武定末童谣","隋","无名氏","百尺高竿摧折。水底燃灯灯灭。"
"祖珽引魏世谣","隋","无名氏","河南种谷河北生。白杨树头金鸡鸣。"
"柳楷引谣","隋","无名氏","鸾生十子九子瑖。一子不瑖关中乱。"
"诘汾力微谚","隋","无名氏","诘汾皇帝无妇家。力微皇帝无舅家。"
"时人为李崇元融语","隋","无名氏","陈留章武，伤腰折股。贪人败类，秽我明主。"
"时人为安丰中山济南三王语","隋","无名氏","三王楚楚尽琳琅。未若济南备圆方。"
"时人为祖莹袁翻语","隋","无名氏","京师楚楚。袁与祖。洛阳翩翩。祖与袁。"
"同门生为李谧语","隋","无名氏","青成蓝，蓝谢青。师何常，在明经。"
"时人为元颐元钦语","隋","无名氏","皇宗略略。寿安思若。"
"时人为王嶷语","隋","无名氏","实痴实昏。终得保存。"
"百姓为公孙轨语","隋","无名氏","驴无强弱，辅脊自壮。"
"时人为王遵业王延明语","隋","无名氏","英英济济。王家兄弟。"
"桑乾乡里为房景伯语","隋","无名氏","有义有礼。房家兄弟。"
"时人为崔楷语","隋","无名氏","莫?獬。付崔楷。"
"李彪引谚","隋","无名氏","一日不书。百事荒芜。"
"邢峦引俗谚","隋","无名氏","耕则问田奴，绢则问织婢。"
"高谦之引谚","隋","无名氏","迷而知反。得道未还。"
"贼为杨津语","隋","无名氏","不畏利槊坚城。惟畏杨公铁星。"
"相府为裴汉语","隋","无名氏","日下粲烂有裴汉。"
"杨衒之引语","隋","无名氏","洛阳男儿急作髻。瑶光寺尼夺作婿。"
"杨衒之引谣语","隋","无名氏","狱中无系囚，舍内无青州。假令家道恶，腹中不怀愁。"
"杨衒之引京师语","隋","无名氏","洛鲤伊鲂。贵于牛羊。"
"杨衒之引京师语","隋","无名氏","白马甜榴。一实直牛。"
"杨衒之引游侠语","隋","无名氏","不畏张弓拔刀。唯畏白堕春醪。"
"杨衒之引秦民语","隋","无名氏","快马健儿。不如老妪吹篪。"
"阚骃引语","隋","无名氏","沛国龙穴至山乘。诈托旅使若奔丧。道遇寇抄失资粮。"
"郦道元引橘洲谚","隋","无名氏","昭潭无底橘洲浮。"
"郦道元引俗谚论清泉河","隋","无名氏","高梁无上源，清泉无下尾。"
"郦道元引古语论南北岈","隋","无名氏","南岈北岈。万有馀家。"
"郦道元引涝滩净滩谚","隋","无名氏","冬涝夏净。断官使命。"
"郦道元引语","隋","无名氏","绵洛为没沃。"
"高允引谚","隋","无名氏","其益如毫。其损如刀。"
"贾思协引谚论力耕","隋","无名氏","智如禹汤，不如常耕。"
"贾思协引谚论种谷树木","隋","无名氏","一年之计，莫如种谷。十年之计，莫如树木。"
"贾思协引谚论锄地","隋","无名氏","锄头三寸泽。"
"贾思协引谚论养牛马","隋","无名氏","羸牛劣马。寒食下。"
"贾思协引河西语","隋","无名氏","贷我东墙。偿我田粱。"
"仇儒造妖言","隋","无名氏","燕东倾。赵当续。欲知其名。淮水不足。"
"魏孝武帝迁长安时谚","隋","无名氏","荧惑入南斗。天子下殿走。"
"阿那环","隋","无名氏","闻有匈奴主，杂骑起尘埃。列观长平坂，驱马渭桥来。"
"杨白花","隋","无名氏","阳春二三月。杨柳齐作花。春风一夜入闺闼。杨花飘荡落南家。含情出户脚无力。拾得杨花泪沾臆。秋去春还双燕子。愿衔杨花入窠里。"
"化胡歌七首 其一","隋","无名氏","我往化胡时，头载通天威。金紫照虚空，燄燄有光晖。胡王心懭戾，不尊我为师。吾作变通力，要之出神威。麾月使东走，须弥而西颓。足踏乾川桥，日月左右回。天地昼暗昏，星辰牙差驰。众灾竞地起，良医绝不知。胡王心怖怕，叉手向吾啼。作大慈悲教，化之渐微微。落簪去一食，右肩不著衣。男曰忧婆塞，女曰忧婆夷。化胡今宾服，游神于紫微。"
"化胡歌七首 其二","隋","无名氏","我在舍卫时。约敕瞿昙身。汝共摩诃萨。赍经教东秦。历落神州界。迫至东海间。广宣至尊法。教授聋俗人。与子威神法。化道满千年。年终时当还。慎莫恋中秦。致令天气怒。太上踏地瞋。寺庙崩倒澌。龙王舐经文。八万四千弟子。一时受大缘。轮转五道头。万元一升仙。吾子三天上。悯子泪流连。念子出行道。不能却死缘。不能陵虚空。束身入黄泉。天门地户塞。一去不能还。虽得存禋嗣。使子常塞心。逆天违地理。灾考加子身。神能易生死。由子行不真。三十六天道。终卒归无形。我身西化时。登上华狱山。举目看昆仑。须弥了了悬。矫翼履清虚。倏忽到西天。但见西王母。严驾欲东旋。玉女数万千。姿容甚丽妍。天姿绝端严。齐执皇灵书。诵读仙圣经。养我同时姝。将我入天庭。皇老东向坐。身体皦然明。授我仙圣道。接度天下贤。"
"化胡歌七首 其三","隋","无名氏","我昔西化时。登上华狱山。北向视玄冥。秦川荡然平。汉少杂类多。不信至真言。吾后千馀年。白骨如丘山。尸骸路草野。流血成洪渊。不忍见子苦。故作大秦吟。哀叹二十颂。以示通中贤。见机降时世。不值苦以辛。"
"化胡歌七首 其四","隋","无名氏","我昔化胡时，西登太白山。修身岩石里，四向集诸仙。玉女檐浆酪，仙人歌玉文。天龙翼从后，白虎口驰刚。玄武负钟鼓，朱雀持幢幡。化胡成佛道，丈六金刚身。时与决口教，后当存经文。吾升九天后，克木作吾身。"
"化胡歌七首 其五","隋","无名氏","我昔离周时，西化向罽宾。路由函关去，会见尹喜身。尹喜通窈冥，候天见紫云。知吾当西过，沐浴齐戒身。日夜立香火，约敕守门人。执简迎谒请，延我入皇庭。叩搏亦无数，求欲从我身。道取人诚信，三日口不言。吾知喜心至，遗喜五千文。欲得求长生，读之易精神。将喜入西域，迁喜为真人。"
"化胡歌七首 其六","隋","无名氏","我西化胡时。涉天靡不遥。牵天覆六合。艰难身尽婴。胡人不识法。放火烧我身。身亦不缺损。乃复沉深浏。龙王折水脉。复流不复行。愚人皆哀叹。枉此贤人身。吾作腾波气。起立上著天。日月头上皦。光照亿万千。胡王心方悟。知是我圣人。叩头求悔过。今欲奉侍君。伏愿降灵气。怒活国土人。吾视怨家如赤子。不顾仇以嫌。化命一世士。坐卧诵经文。身无荣华饰。后毕得升天。吾告时世人。三界里中贤。欲求长生道。莫爱千金身。出身著死地。返更得生缘。火中生莲花。尔乃是至真。莫有生煞想。得道升清天。未负即真信。丧子千金身。"
"化胡歌七首 其七","隋","无名氏","我昔学道时。登崖历长松。盘屈幽谷里。求觅仙圣公。食服泥洹散。渐得不死踪。九重室中得见不死童。身体绝华丽。二仪中无双。遗我元气乐药。忽然天圣聪。"
"尹喜哀叹五首 其一","隋","无名氏","尹喜告世人。欲求长生道。莫求时世荣。我昔得道时。身为关府君。一日三赏赐。杂彩以金银。不以为己有。施与贫穷人。白日沾王事。夜便习灵仙。餐松食苦柏。微命乃得存。精诚神明佑。守真仰苍天。感得天地道。遇见老君身。难我以父母。却遗五千文。秘室熟读之。三年易精神。授我仙圣方。都体解自然。"
"尹喜哀叹五首 其二","隋","无名氏","我昔上九天，下向视玄冥。但见飞仙士，列翼影清天。朝宗九天主，太上皇老君。涤荡六府中，受读仙圣文。王乔得圣道，游行五岳间。服气食玉英，受命与天并。"
"尹喜哀叹五首 其三","隋","无名氏","昔往学道时，登岳历高冈。动见百丈谷，赫赤道里长。有无极神气，何以到西方。元以度赤谷，垂泪数千行。自念宿罪重，五内心摧伤。"
"尹喜哀叹五首 其四","隋","无名氏","我昔求道时，径历数千崖。浮游八荒外，徒跣身无衣。东过日出界，西寻清山累。足底重躎生，手中抱少微。道见西王母，问我子何归。耻身不学道，意欲觅仙师。感我精诚至，乞我鞋以衣。尔乃得学道，仙气渐微微。父母怪我晚，昼夜悲嗥啼。大道与俗返，一往不复归。高志日日远，不觉心肝摧。虽得不死道，日月垂微微。心精不退转，今作天人师。"
"尹喜哀叹五首 其五","隋","无名氏","昔往学道时，踪迹亦难寻。东到日出界，树木郁郁深。南到阎浮提，大火烧我身。西到俱地?，但见金城门。青龙绕城腹，白虎守城前。冲天金楼殿，太上居湛然。光影耀虚空，仙人绝端严。齐执黄卷书，口诵长生文。北向入玄冥，大水湛湛深。绕天数百迎，足底重躎生。尔乃得仙道，把揽天地神。子能述吾道，白日得升天。"
"太上皇老君哀歌七首 其一","隋","无名氏","三十六宫主。太上皇老君。哀悯下世士。垂神教世贤。子欲修冥福。先当体窈冥。生时得尊贵。不如过去荣。仙驾龙车。迎子游清天。上登金楼殿。坐卧虚空间。行则飞仙从。威仪上柱天。朝登天东头。暮到于天西。戏乐九天外。纵意极周旋。驱使役百鬼。总统于万金。"
"太上皇老君哀歌七首 其二","隋","无名氏","吾哀世愚民，不信冥中神。恃力害良善，不避贤行人。驰马骋东西，自谓常无前。善恶毕有报，业缘须臾间。神明在上见，遣使直往牵。从上头底收，系著天牢门。五毒更㸦加，恶神来克侵。口吟不能言，妻子呼仓天。莫怨神不佑，由子行不仁。"
"太上皇老君哀歌七首 其三","隋","无名氏","吾哀时世人，不信于神明。先人与种福，子孙履上行。衣厚饭得饱，灾考不到门。口气头嘘天，自谓常终日。看师真辽然，得病叩头请。外恭心不敬，神明以知人。三魂系地狱，七魄悬著天。三魂消散澌，五神不安宁。伺命来执宰，丞相踏地瞋。左神不削死，右神不著生。生神不卫护，煞神来入身。或患腰背痛，或患头目疼。百脉不复流，奋忽入黄泉。天门地户闭，一去不复还。"
"太上皇老君哀歌七首 其四","隋","无名氏","吾哀世愚人，不信冥中神。生时不恭敬，死便偿罪缘。典官逐后驱，牵北走东西。抱沙填江海，负石累高山。白日不得食，夜分不得眠。朝与杖一百，暮与鞭一千。不堪考对苦，卖罪与生人。两两共相牵，遂至死灭门。皆由不敬道，神明考㰅人。何不敬真神，生死得升天。生荣死者乐，生死得蒙恩。"
"太上皇老君哀歌七首 其五","隋","无名氏","吾哀时世人，不信冥中神。一门有十息，纵意行不仁。神明鉴无外，终不滥煞人。或夭华秀子，或夭妙少年。门崩户以坏，学者如浮云。死亦不脱岁，悲哭仍相寻。妻子沉堙澌，一身孤独存。呼天天玄远，呼地地亦深。不能自怨责，各道怨师尊。虽欲思善道，十子不复还。"
"太上皇老君哀歌七首 其六","隋","无名氏","吾告时世人，修道宜殷勤。恩亦不虚生，神明必报人。昔有刘仲伯，精诚于道门。勤恶使从善，岁会集群贤。香火日夜勤，亦能感仓天。命尽应当死，众神与表天。三魂飞杨澌，七魄入死星。右神削死藉，左神著生名。伺命来极济，左相踏地瞋。普告二十狱，拔出仲伯身。三魂还复流，七魄还入身。血脉还运转，百节方更坚。面目更端严，肉骨更鲜明。死臣三七日，寝尸还更生。"
"太上皇老君哀歌七首 其七","隋","无名氏","吾告时世人，髐骨不别真。闲时不共语，急便来求人。死者如流水，去者如浮云。秦川屯军马，中庭生丛榛。百中不留一，到思吾本言。何不学仙道，人身常得存。"
"老君十六变词 其一","隋","无名氏","一变之时。生在南方亦如火。出胎堕地能独坐。合口诵经声璅璅。眼中泪出珠子䂺。父母世间惊怪我。复畏寒冻来结果。身着天衣谁知我。"
"老君十六变词 其二","隋","无名氏","二变之时。生在西岳在汉川。寄生王家练精神。出胎堕地谁语言。晃晃昱昱似金银。三十六色绮罗文。国王欢喜会群臣。英儒雅士平论。忽然变化作大人。发眉皓白头柱天。"
"老君十六变词 其三","隋","无名氏","三变之时。变形易体在北方。出胎堕地能居床。合口诵经声琅琅。额上三午十二行。两手不门把文章。配名天地厚阴阳。从石入金快翱翔。"
"老君十六变词 其四","隋","无名氏","四变之时。生在东方身青葱。出胎堕地能瞳舂。合口诵经声雍雍。白日母抱夜乘龙。昆仑山上或西东。上天入地登虚空。仙人侍从数万里。当此之时神气通。"
"老君十六变词 其五","隋","无名氏","五变之时。生在中都在洛川。嵩高少室岭岑颠。中央修福十万年。教授仙人数万千。齐得升天入青云。降鉴周室八百年。运终数尽向罽宾。化胡成佛还东秦。敷杨道教整天文。"
"老君十六变词 其六","隋","无名氏","六变之时。生在乾地西北角。图画天地立五岳。处置星辰叙四渎。二十八宿注乡曲。日月照曜为下国。走如流水得周局。智者察之知急速。雨泽以时熟五䅽。万人食之大化足。"
"老君十六变词 其七","隋","无名氏","七变之时。生在北方在海嵎。出胎堕地声由由。好喜歌舞无忧愁。造作音乐作箜篌。万帝来请用解忧。黄河为路行竟头。一身涉世快游游。"
"老君十六变词 其八","隋","无名氏","八变之时。生在东北在艮地。图尽天地我次比。白衣居士维靡诘。欲结坐禅须谙气。通畅经书有舍利。见吾相好须信企。感子单诚不延次。齐得升天不堕地。"
"老君十六变词 其九","隋","无名氏","九变之时。下人黄泉正地柱。开辟天地施地户。四气非阳立冥所。虽有人民不能语。吾入身中施六府。胁为傍通心为主。从此以来能言语。尊卑大小有次绪。万天称传道为父。"
"老君十六变词 其十","隋","无名氏","十变之时。生在东南出风门。尽出天道安山川。置立五岳集灵仙。吹嘘寒暑生万民。烦气众生人得真。置立五藏施心神。动作六神能语言。有生有死须臾间。如水东流何时还。邂逅相代不得停。何不习善求长生。槃散流俗入胶盆。不能免离丧子身。欲求度世于中禅。搦心不坚固仙根。音聋音哑都不伦。由子前身谤经文。论说道士毁圣人。在恶必报受罪缘。但勤自责莫怨天。"
"老君十六变词 其十一","隋","无名氏","十一变之时。生在南方阎浮地。造作天地有作为。化生万物由婴儿。阴阳相对共相随。众生禀气各自为。番息众多满地池。生活自卫由乘靡。劫数灭尽一时亏。洪水滔天到月支。选擢种民留伏羲。思之念之立僧秪。唯有大圣共相知。"
"老君十六变词 其十二","隋","无名氏","十二变之时。生在西南在黄昏。时人厌贱还?身。善权方略更受新。寄胎托俗蟒蛇身。胎中诵经不遇人。左胁而出不由关。堕地七步杂秽间。九龙洗浴人不闻。国王欢喜立东宫。与迎新妇守衢夷。八百伎女营乐身。八研四升不破禅。破散库藏施贫人。道十八人诣宫门。贾作大丑婆罗门。借问太子何时还。王心不语动王情。骑王白象触王瞋。先师知意不与言。?著擅特在丘。投身饿虎求道门。变为白狗数百身。稽骨须弥示后人。传语后学须精勤。莫贪秽辱丧子身。沉累六趣更生难。不信我语至时看。"
"老君十六变词 其十三","隋","无名氏","十三变之时。变形易体在罽宾。从天而下无根元。号作弥勒金刚身。胡人不识举邪神。兴兵动众围圣人。积薪国北烧老君。太上慈悯怜众生。渐渐诱进说法轮。剔其须发作道人。横被无领涅槃僧。蒙头著领待老君。手捉锡杖惊地虫。卧便思神起诵经。佛气错乱欲东秦。梦应明帝张愆迎。白象驮经诣洛城。汉家立子无人情。舍家父母习沙门。亦无至心逃避兵。不玩道法贪治生。搦心不坚还俗经。八万四千应罪缘。破塔怀庙诛道人。打?铜像削取金。未荣几时还造新。虽得存立帝恐心。"
"老君十六变词 其十四","隋","无名氏","十四变之时。变形易像在金卫。沙门闱城说经偈。至著罪人未可济。胡人闻之心恐怪。将从群党来朝拜。叩头悔过求受戒。克肌克骨誓不退。烧指练臂自盟誓。男不妻娶坐思禅。死为尸陁喂鹰鹯。迁神涅槃舍利弗。骨得八百升散诸国。如此迁达离烦欲。苦身求道立可得。"
"老君十六变词 其十五","隋","无名氏","十五变之时。西向教化到罽宾。胡国相厘还迦夷。侵境暴耗买育人。男子守塞忧婆夷。吾入国中作善词。说化男子受三归。渐渐诱进说法轮。剔其须发作道人。阳为和上阴阿尼。假作父母度僧尼。师徒相度理无私。迁神涅槃归紫微。四镇安穆和我神。胡人思念长吁啼。铸作金像法我形。三时入礼求长生。寂寂寞寞不应人。低头视地仰看天。大圣正真何时还。"
"老君十六变词 其十六","隋","无名氏","十六变之时。生在蒲林号有遮。大富长者树提阇。有一手巾像龙蛇。遣风吹去到王家。国王得之大叹吒。兴兵动众来向家。离舍百里见莲花。国有审看一月夜。王心恶之欲破家。忽然变化白净舍。出家求道号释迦。"
"老君十六变词 其十七","隋","无名氏","五百岁之时。乘龙驾虎道得昌。汉地广大历记长。三十六人计弟兄。超度北阙云中翔。新卢酒出俱行尝。娥媚出边作细昌。当此之时乐未央。伊耶乐生寿命长。"
"老君十六变词 其十八","隋","无名氏","六百岁之时。一世以去二世归。城郭如故时人非。观者众多知我谁。死生各异令人悲。何不学道世欲衰。踟蹰西北长吁谁。伊耶乐生治太微。"
"斛律丰乐歌","隋","无名氏","朝亦饮酒醉。暮亦饮酒醉。日日饮酒醉。国计无取次。"
"兖州民为郑氏父子歌","隋","无名氏","大郑公。小郑公。相去五十载。风教尚犹同。"
"邯郸郭公歌","隋","无名氏","邯郸郭公九十九。技两渐尽入滕口。大儿缘高冈。雉子东南走。不信吾言时。当看岁在酉。"
"济北民为崔伯谦歌","隋","无名氏","崔府君。能治政。易鞭鞭。布威德。民无争。"
"文宣时谣","隋","无名氏","马子入石室。三千六百日。"
"废帝时童谣三首 其一","隋","无名氏","白头羊毣秃。羖䍽历头生角。"
"废帝时童谣三首 其二","隋","无名氏","羊羊吃野草。不吃野草远我道。不远打尔脑。"
"废帝时童谣三首 其三","隋","无名氏","阿?姑。祸也。道人姑夫。死也。"
"孝昭时童谣","隋","无名氏","中兴寺内白凫翁。四方侧听声雍雍。道人闻之夜打钟。"
"武成殂后谣","隋","无名氏","千钱买果园，中有芙蓉树。破家不分明，莲子随它去。"
"武平元年童谣","隋","无名氏","狐截尾。你欲除我我除你。"
"武平中童谣","隋","无名氏","和士开。七月三十日。将你向南台。"
"武平中童谣","隋","无名氏","七月刈禾伤早。九月吃糕正好。十月洗荡饭瓮。十一月出却赵老。"
"曲严祖珽为斛律光造谣二首 其一","隋","无名氏","百升飞上天。明月照长安。"
"曲严祖珽为斛律光造谣二首 其二","隋","无名氏","高山不推自崩。槲木不扶自竖。盲老公背上下大斧。饶舌老母不得语。"
"武成时童谣","隋","无名氏","九龙母死不作孝。"
"北齐末邺中童谣","隋","无名氏","金作扫帚玉作把，净扫殿屋迎西家。"
"武平末童谣","隋","无名氏","黄花势欲落。清尊但满酌。"
"徐之范引童谣","隋","无名氏","周里跂求伽。豹祠嫁石婆。斩冢作媒人。唯得一量紫綖靴。"
"杨子术引谣言","隋","无名氏","卢十六。稚十四。犍子拍头三十二。"
"清河民为宋世良谣","隋","无名氏","曲堤虽险贼何益。但有宋公自屏迹。"
"清河民为曲堤语","隋","无名氏","宁度江吴会稽。不历成公曲堤。"
"齐人为苏珍之宋世轨语","隋","无名氏","决定嫌疑苏珍之，视表见里宋世轨。"
"省中为祖珽裴让之语","隋","无名氏","多奇多能祖孝徵，能赋能诗裴让之。"
"文林馆中为陆乂语","隋","无名氏","五经无对。有陆乂。"
"颜之推引俗谚论教子","隋","无名氏","教妇初来。教儿婴孩。"
"颜之推引谚论治家","隋","无名氏","落索阿姑餐。"
"时人为陈元康语","隋","无名氏","三崔二张。不如一康。"
"邺下为陆仲让语","隋","无名氏","讲义两行得中郎。"
"时人为唐邕白建言","隋","无名氏","并州赫赫唐与白。"
"时人为裴皇甫二姓兄弟语","隋","无名氏","诹胜于让。和不如亮。"
"时人为冯祖赵三氏子语","隋","无名氏","冯祖及赵，秽我凤池。"
"御史台中为宋游道语","隋","无名氏","见贼能讨。宋游道。"
"时人为宋游道陆操语","隋","无名氏","游道狝猴面。陆操科斗形。意识不关貌。何谓丑者必无情。"
"邺下为李氏兄弟语","隋","无名氏","学则浑绘纬，口则绘纬浑。"
"时人为义深语","隋","无名氏","剑戟森森。李义深。"
"时人为阳休之语","隋","无名氏","能赋能诗。阳休之。"
"时人为阴凤语","隋","无名氏","阴生读书不免痴。不识双凤脱人衣。"
"时人为法上谚","隋","无名氏","沙弥若来。高座逢灾。"
"大禘圜丘及北郊歌辞十三首 其一 肆夏","隋","无名氏","肇应灵序，奄字黎民。乃朝万国，爰徵百神。只展方望，幽显咸臻。礼崇声协，贽列圭陈。翼差鳞次，端拱垂绅。来趋动色，式赞天人。"
"大禘圜丘及北郊歌辞十三首 其二 高明乐","隋","无名氏","惟神鉴矣，皇灵肃止。圜璧展事，成文即始。士备八能，乐合六变。风凑伊雅，光花袭荐。宸卫腾景，灵驾霏烟。严坛生白，绮席凝玄。"
"大禘圜丘及北郊歌辞十三首 其三 昭夏乐","隋","无名氏","刚柔凤位，惟皇配之。言肃其礼，念畅在兹。饰牲举兽，载歌且舞。既设伊腯，致精灵府。物色惟典，斋沐加恭。宗族咸暨，罔不率从。"
"大禘圜丘及北郊歌辞十三首 其四 昭夏乐","隋","无名氏","展礼上月，肃事应时。茧栗为用，交畅有期。弓矢斯发，瓮簝将事。圆神致祀，率由先志。和以銮刀，臭以血膋。至哉敬矣，厥义孔高。"
"大禘圜丘及北郊歌辞十三首 其五 皇夏乐","隋","无名氏","帝敬昭宣，皇诚萧致。玉帛齐轨，屏摄咸次。三垓上列，四陛旁升。龙陈万骑，凤动千乘。神仪天蔼，睟容离曜。金根停轸，奉光先导。"
"大禘圜丘及北郊歌辞十三首 其六 皇夏乐","隋","无名氏","紫坛云暧，绀幄霞褰。我其陟止，载致其虔。百灵竦听，万国咸仰。人神咫尺，玄应肸蚃。"
"大禘圜丘及北郊歌辞十三首 其七 高明乐","隋","无名氏","上下眷，旁午从。爵以质，献以恭。咸斯畅，乐唯雍。孝敬阐，临万邦。"
"大禘圜丘及北郊歌辞十三首 其八 高明乐","隋","无名氏","自天子之，会昌神道。丘陵肃事，克光天保。九关洞开，百灵环列。八樽呈备，五声投节。"
"大禘圜丘及北郊歌辞十三首 其九 武德乐","隋","无名氏","配神登圣，主极尊灵。敬宣昭烛，咸达窅冥。礼弘化定，乐赞功成。穰穰介福，下被群生。"
"大禘圜丘及北郊歌辞十三首 其十 皇夏乐","隋","无名氏","皇心缅且感，吉蠲奉至诚。赫哉光盛德，乾坤照百灵。报福归昌运，承佑播休明。风云驰九域，龙蛟跃四溟。浮幕呈光气，俪象烛华精。护武方知耻，韶夏仅同声。"
"大禘圜丘及北郊歌辞十三首 其十一 高明乐","隋","无名氏","献享毕，悬佾周。神之驾，将上游。超斗极，绝河流。怀万国，宁九州。欣帝道，心顾留。匝上下，荷皇休。"
"大禘圜丘及北郊歌辞十三首 其十二 昭夏乐","隋","无名氏","玄黄覆载，元首照临。合德致礼，有契其心。敬申事阕，絜诚共报。玉帛载升，棫朴斯燎。寥廓幽暧，播以馨香。皇灵惟监，降福无疆。"
"大禘圜丘及北郊歌辞十三首 其十三 皇夏乐","隋","无名氏","天大亲严，匪敬伊孝。永言肆飨，宸明增耀。阳丘既畅，大典逾光。乃安斯息，钦若旧章。天回地旋，鸣銮引警。且万且亿，皇历惟永。"
"五郊乐歌五首 其一 青帝高明乐","隋","无名氏","岁云献，谷风归。斗东指，雁北飞。电鞭激，雷车遽。虹旌靡，青龙驭。和气洽，具物滋。翻降止，应帝期。"
"五郊乐歌五首 其二 赤帝高明乐","隋","无名氏","婺女司旦。仲吕宣。朱精御节。离景延。根荄俊茂。温风发。柘火风水。应炎月。执衡长物。德孔昭。赤旗电曳。会今朝。"
"五郊乐歌五首 其三 黄帝高明乐","隋","无名氏","居中匝五运，乘衡毕四时。含养滋群物，协德固皇基。啴缓契王风，持载符君德。良辰动灵驾，承祀昌邦国。"
"五郊乐歌五首 其四 白帝高明乐","隋","无名氏","风凉露降。驰景飏寒精。山川摇落。平秩在西成。盖藏成积。烝民被嘉祉。从享来仪。鸿休溢千祀。"
"五郊乐歌五首 其五 黑帝高明乐","隋","无名氏","虹藏雉化。告寒。冰壮地坼。年殚。日次月纪。方极。九州万邦。献力。叶光是纪。岁穷。微阳潜兆。方融。天子赫赫。明圣。享神降福。惟敬。"
"祀五帝于明堂乐歌十一首 其一 肆夏乐","隋","无名氏","国际崇祀，严恭有闻。荒华胥暨，乐我大君。冕瑞有列，禽帛载叙。群后师师，威仪容与。执礼辨物，司乐考章。率由靡坠，休有烈光。"
"祀五帝于明堂乐歌十一首 其二 高明乐","隋","无名氏","祖德光，国图昌。祗上帝，礼四方。辟紫宫，动华阙。龙虎奋，风云发。飞朱雀，从玄武。携日月，带雷雨。耀宇内，溢区中。眷帝道，感皇风。帝道康，皇风扇。粢盛列，椒醑荐。神且宁，会五精。归福禄，幸闾亭。"
"祀五帝于明堂乐歌十一首 其三 武德乐","隋","无名氏","我惟我祖，自天之命。道被归仁，时屯启圣。运钟千祀，授手万姓。夷凶掩虐，匡颓翼正。载经载营，庶士咸宁。九功以洽，七德兼盈。丹书入告，玄玉来呈。露甘泉白，云郁河清。声教咸往，舟车毕会。仁加有形，化浃无外。严亲惟重，陟配惟大。既佑斯歌，率土攸赖。"
"祀五帝于明堂乐歌十一首 其四 昭夏乐","隋","无名氏","孝享不匮，精洁临年。涤牢委溢，形色博牷。于以用之，言承歆祀。肃肃威仪，敢不敬止。载饬载省，惟牛惟羊。明神有察，保兹万方。"
"祀五帝于明堂乐歌十一首 其五 昭夏乐","隋","无名氏","我将宗祀，夤献厥诚。鞠躬如在，侧听无声。荐色斯纯，呈气斯臭。有涤有濯，惟神其佑。五方来格，一人多祉。明德惟馨，于穆不已。"
"祀五帝于明堂乐歌十一首 其六 皇夏乐","隋","无名氏","象乾上构，仪坤下基。集灵崇祖，永言孝思。室陈簋豆，庭罗悬佾。夙夜畏威，保兹贞吉。舞贵其夜，歌重其升。降斯百禄，惟飨惟应。"
"祀五帝于明堂乐歌十一首 其七 高明乐","隋","无名氏","度几筵，辟牖户。礼上帝，感皇祖。酌惟絜，涤以清。荐心款，达神明。"
"祀五帝于明堂乐歌十一首 其八 高明乐","隋","无名氏","帝精来降，应我明德。礼殚义展，流祉邦国。既受多祉，实资孝敬。祀谒其诚，荷天休命。"
"祀五帝于明堂乐歌十一首 其九 皇夏乐","隋","无名氏","恭祀洽。盛礼宣。英猷烂层景。广泽同深泉。上灵钟百福。群神归万年。月轨咸梯岫。日域尽浮川。瑞鸟飞玄扈。潜鳞跃翠连。皇家膺宝历。两地复参天。"
"祀五帝于明堂乐歌十一首 其十 高明乐","隋","无名氏","青阳奏，发朱明。歌西皓，唱玄冥。大礼罄，广乐成。神心怿，将远征。饰龙驾，矫凤旌。指阊阖，憩层城。出温谷，迈炎庭。跨西汜，过北溟。忽万亿，耀光精。比电骛，与雷行。嗟皇道，怀万灵。固王业，震天声。"
"祀五帝于明堂乐歌十一首 其十一 皇夏乐","隋","无名氏","文物备矣，声明有章。登荐惟肃，礼邈前王。鬯齐云终，折旋告罄。穆穆旒冕，蕴诚毕敬。屯卫按部，銮跸回途。暂留紫殿，将及清都。"
"享庙乐辞十八首 其一 肆夏乐","隋","无名氏","霜凄雨畅，烝哉帝心。有敬其祀，肃事惟歆。昭昭车服，济济衣簪。鞠躬贡酎，磬折奉琛。差以五列，和以八音。式祗王度，如玉如金。"
"享庙乐辞十八首 其二 高明登歌乐","隋","无名氏","日卜惟吉，辰择其良。奕奕清庙，黼黻周张。大吕为角，应钟为羽。路鼗阴竹，德歌昭舞。祀事孔明，百神允穆。神心乃顾，保兹介福。"
"享庙乐辞十八首 其三 昭夏乐","隋","无名氏","大祀云事，献奠有仪。既歌既展，赞顾迎牺。执从伊竦，刍饰惟栗。俟用于庭，将升于室。且握且骍，以致其诚。惠我贻颂，降祉千龄。"
"享庙乐辞十八首 其四 昭夏乐","隋","无名氏","缅彼遐慨，悠然永思。留连七享，缠绵四时。神升魄沈，靡闻靡见。阴阳载俟，臭声兼荐。祖考其鉴，言萃王休。降神敷锡，百福是由。"
"享庙乐辞十八首 其五 皇夏乐","隋","无名氏","齐居严严，夙驾层闱。车辂垂彩，旒衮腾辉。耸诚载仰，翘心有慕。洞洞自形，斤斤表步。閟宫有邃，神道依稀。孝心缅邈，爰属爰依。"
"享庙乐辞十八首 其六 登歌乐","隋","无名氏","太室窅窅，神居宿设。郁鬯惟芬，圭璋惟洁。彝斝应时，龙蒲代用。藉茅无咎，福禄攸降。端感会事，俨思修礼。齐齐勿勿，俄俄济济。"
"享庙乐辞十八首 其七 登歌乐","隋","无名氏","我祠我祖，永惟厥先。炎农肇圣，灵祉蝉联。霸图中造，帝业方宣。道昌基构，抚运承天。奄家六合，爰光八埏。尊神致礼，孝思惟缠。寒来暑反，惕荐在年。匪敬伊慕，备物不愆。设虡设业，鼗鼓填填。辟公在位，有容伊虔。登歌启佾，下管应悬。厥容无爽，幽明肃然。诚匝厚地，和达穹玄。既调风雨，载协山川。周庭有列，汤孙永延。教声惟被，迈后光前。"
"享庙乐辞十八首 其八 始基乐恢祚舞","隋","无名氏","克明克俊，祖武惟昌。业弘营土，声被海方。有流厥德，终耀其光。明神幽赞，景祚攸长。"
"享庙乐辞十八首 其九 始基乐恢祚舞","隋","无名氏","显允盛德，隆我前构。瑶源弥泻，琼根愈秀。诞惟有族，丕绪克茂。大业崇新，洪基增旧。"
"享庙乐辞十八首 其十 始基乐恢祚舞","隋","无名氏","祖德丕显，明哲知几。豹变东国，鹊起西归。礼申官次，命改朝衣。敬思孝享，多福无违。"
"享庙乐辞十八首 其十一 始基乐恢祚舞","隋","无名氏","兆灵有业，潜德无声。韬光戢耀，贯幽洞冥。道弘舒卷，施博藏行。缅追岁事，夜遽不宁。"
"享庙乐辞十八首 其十二 始基乐恢祚舞祖","隋","无名氏","皇皇祖德，穆穆其风。语嘿自己，明睿在躬。荷天之锡，圣表克隆。高山作矣，实祚其崇。离光旦旦，载焕载融。感荐惟永，神保无穷。"
"享庙乐辞十八首 其十三 武德乐昭烈舞","隋","无名氏","天造草昧，时难纠纷。孰拯斯溺，靡救其焚。大人利见，纬武经文。顾指维极，吐吸风云。开天辟地，峻岳夷海。冥工掩迹，上德不宰。神心有应，龙化无待。义征九服，仁兵告凯。上平下成，靡或不宁。匪王伊帝，偶极崇灵。享亲则孝，洁祀惟诚。礼备乐序，肃赞神明。"
"享庙乐辞十八首 其十四 文德乐宣政舞","隋","无名氏","圣武丕基，睿文显统。眇哉神启，郁矣天纵。道则人弘，德云迈种。昭冥咸叙，崇深毕综。自中徂外，经朝庇野。政反沦风，威还缺雅。帝作穆穆，格于上下。维享维宗，来鉴来假。"
"享庙乐辞十八首 其十五 文正乐光大舞","隋","无名氏","玄历已谢，苍灵告期。图玺有属，揖让惟时。龙升兽变，弘我帝基。对扬穹昊，寔启雍熙。钦若皇猷，永怀王度。欣赏斯穆，威刑允措。轨物俱宣，宪章咸布。俗无邪指，下归正路。茫茫九域，振以乾纲。混通华裔，配括天壤。作礼视德，列乐传响。荐祀惟虔，衣冠载仰。"
"享庙乐辞十八首 其十六 皇夏乐","隋","无名氏","孝心翼翼，率礼兢兢。时洗时荐，或降或升。在堂在户，载湛载凝。多品斯奠，备物修膺。兰芬敬挹，玉俎恭承。受祭之佑，如彼冈陵。"
"享庙乐辞十八首 其十七 高明乐","隋","无名氏","仰榱桷，慕衣冠。礼云罄，祀将阑。神之驾，纷奕奕。乘白云，无不适。穷昭域，极幽涂。归帝祉，眷皇都。"
"享庙乐辞十八首 其十八 皇夏","隋","无名氏","礼行斯毕，乐奏以终。受嘏先退，载畅其衷。銮轩循辙，麾旌复路。光景徘徊，弦歌顾慕。灵之相矣，有锡无疆。国图日竞，家历天长。"
"元会大飨歌十首 其一 肆夏","隋","无名氏","昊苍眷命，兴王统天。业高帝始，道貌皇先。礼成化穆，乐合风宣。宾朝荒夏，对扬穹玄。"
"元会大飨歌十首 其二 皇夏","隋","无名氏","夏正肇旦，周物充庭。具僚在位，俯伏无声。大君穆穆，宸仪动睟。日煦天回，万灵胥萃。"
"元会大飨歌十首 其三 皇夏","隋","无名氏","天子南面，乾覆离明。三千咸列，万国填并。犹从禹会，如次汤庭。奉兹一德，上下和平。"
"元会大飨歌十首 其四 皇夏","隋","无名氏","我应天历，四海为家。协同内外，混一戎华。鹤盖龙马，风乘云车。夏章夷服，其会如麻。九宾有仪，八音有节。肃肃于位，饮和在列。四序氤氲，三光昭晰。君哉大矣，轩唐比辙。"
"元会大飨歌十首 其五 皇夏","隋","无名氏","皇运应箓，廓定区寓。受终以文，构业以武。尧昔命舜，舜亦命禹。大人驭历，重规沓矩。钦明在上，昭纳八夤。从灵体极，诞圣穷神。化生群品，陶育烝人。展礼肆乐，协此元春。"
"元会大飨歌十首 其六 肆夏","隋","无名氏","万方咸暨，三揖以申。垂旒冯玉，五瑞交陈。拜稽有章，升降有节。圣皇负扆，虞唐比烈。"
"元会大飨歌十首 其七 上寿曲","隋","无名氏","仰三光。奏万寿。人皇御六气。天地同长久。"
"元会大飨歌十首 其八 登歌三曲","隋","无名氏","大齐统历，道化光明。马图呈宝，龟箓告灵。百蛮非众，八荒非逖。同作尧人，俱包禹迹。"
"元会大飨歌十首 其九","隋","无名氏","天覆地载，成以四时。惟皇是则，比大于兹。群星拱极，众川赴海。万寓骏奔，一朝咸在。"
"元会大飨歌十首 其十","隋","无名氏","齐之以礼，相趋帝庭。应规蹈矩，玉色金声。动之以乐，和风四布。龙申凤舞，鸾歌麟步。"
"食举乐十曲 其一","隋","无名氏","三端正启。万方观礼。具物充庭。二仪合体。百华照晓。千门洞晨。或华或裔。奉贽惟新。悠悠亘六合。圆首莫不臣。仰施如雨。晞和犹春。风化表笙镛。歌讴被琴瑟。谁言文轨异。今朝混为一。"
"食举乐十曲 其二","隋","无名氏","彤庭烂景。丹陛流光。怀黄绾白。鹓鹭成行。文赞百揆。武镇四方。折冲鼓雷电。替辇协阴阳。大矣哉。道迈上皇。陋五帝。狭三皇。穷礼物。该乐章。序冠带。垂衣裳。"
"食举乐十曲 其三","隋","无名氏","天壤和。家国穆。悠悠万类。咸孕育。契冥化。侔大造。灵效珍。神归宝。兴云气。飞龙苍。麟一角。凤五光。朱雀降。黄玉表。九尾驯。三足扰。化之定。至矣哉。瑞感德。四方来。"
"食举乐十曲 其四","隋","无名氏","囹圄空。水火菽粟。求贤振滞。弃珠玉。衣不靡。宫以卑。当阳端嘿。垂拱无为。云云万有。其乐不訾。"
"食举乐十曲 其五","隋","无名氏","嗟此举时。逢至道。肖形咸自持。赋命无伤夭。行气进皇舆。游龙服帝皂。圣主宁区宇。乾坤永相保。"
"食举乐十曲 其六","隋","无名氏","牧野征。鸣条战。大齐家万国。拱揖应终禅。奥主廓清都。大君临赤县。高居深视。当扆正殿。旦暮之期。今一见。"
"食举乐十曲 其七","隋","无名氏","两仪分，牧以君。陶有象，化无垠。大齐德，邈谁群。超凤火，冠龙云。露以洁，风以薰。荣光至，气氤氲。"
"食举乐十曲 其八","隋","无名氏","神化远，人灵协。寒暑调，风雨燮。披泥检，受图谍。图谍启，期运昌。分四序，缀三光。延宝作，眇无疆。"
"食举乐十曲 其九","隋","无名氏","惟皇道，升平日。河水清，海不溢。云干吕，风入律。驱黔首，入仁寿。与天高，并地厚。"
"食举乐十曲 其十","隋","无名氏","形以厝，颂声扬。皇情邈，眷汾襄。岱山高，配林壮。亭亭耸，云云望。旆葳蕤，驾骙骙。刊金阙，奠玉龟。"
"皇夏","隋","无名氏","礼终三爵，乐奏九成。允也天子，穹壤和平。载色载笑，反寝晏息。一人有祉，百神奉职。"
"文武舞歌四首 其一 文舞阶步辞","隋","无名氏","我后降德，肇峻皇基。摇铃大号，振铎命期。云行雨洽，天临地持。茫茫区宇，万代一时。文来武肃，成定于兹。象容则舞，歌德言诗。锵锵金石，列列匏丝。凤仪龙至，乐我雍熙。"
"文武舞歌四首 其二 文舞辞","隋","无名氏","皇天有命，归我大齐。受兹华玉，爰锡玄圭。奄家环海，实子蒸黎。图开宝匣，检封芝泥。无思不顺，自东徂西。教南暨朔，罔敢或携。比日之明，如天之大。神化之洽，率土无外。眇眇舟车，华戎毕会。祠我春秋，服我冠带。仪协震象，乐均天籁。蹈武在庭，其容蔼蔼。"
"文武舞歌四首 其三 武舞阶步辞","隋","无名氏","大齐统历，天鉴孔昭。金人降泛，火凤来巢。眇均虞德，干戚降苗。夙沙攻主，归我轩朝。礼符揖让，乐契咸韶。蹈扬惟序，律度时调。"
"文武舞歌四首 其四 武舞辞","隋","无名氏","天眷横流，宅心玄圣。祖功宗德，重光袭映。我皇恭己，诞膺灵命。宇外斯烛，域中咸镜。悠悠率土，时惟保定。微微动植，莫违其性。仁丰庶物，施洽群生。海宁洛变，契此休明。雅宣茂烈，颂纪英声。铿锽钟鼓，掩抑箫笙。歌之不足，舞以礼成。铄矣王度，缅迈千龄。"
"武阳山遗咏","隋","无名氏","登武阳。观乐薮。峨岭千蕤洋湖口。命飞螭。驾白驹。临天水。心踟蹰。千载后。不知如。"
"周初童谣","隋","无名氏","白杨树头金鸡鸣。秪有阿舅无外甥。"
"玉浆泉谣","隋","无名氏","我有丹阳，山出玉浆。济我民夷，神乌来翔。"
"蜀中为于仲文语","隋","无名氏","明断无双有于公，不避强御有次武。"
"时人为裴诹柳虬语","隋","无名氏","经府裴诹。南省柳虬。"
"诸生为吕思礼语","隋","无名氏","讲书论易。其锋难敌。"
"周地图记引语","隋","无名氏","南山瀑布。非朝即暮。"
"青帝歌","隋","无名氏","东望重拜手，苍帝玉皇君。灵风鼓橐签，育物布元春。云龙辔严驾，玉衡拥琼轮。枯萌泛沾及，大惠无不均。万仙歌以道，委曲戒天人。心根迷自固，拱跽戴鸿仁。"
"白帝歌","隋","无名氏","六甲抱金关，七政守灵坛。流铃掷化火，威剑巨龙蟠。恳彼素灵真，明宪孰敢干。束制妖鬼魔，凛落霄风寒。沴气既已息，万天俄而安。真俦荷太庇，抵颡相歌让。"
"赤帝歌","隋","无名氏","太景开玉枢，洞堂启金除。骞林荫瑶砌，丹鸾踏琼株。宝房名曲丽，明珰神所居。飞游豁云道，引目盻真都。天日永不息，重烟锁青庐。太上敕印开，帕几罗简书。裨风树玄化，殷辛谅有馀。"
"黑帝歌","隋","无名氏","无质统有物，渊兮上帝心。不启不发道，蕴妙化机深。恐尔漏未尽，阴想忽侵淫。转轮无涯波，苦道相迷寻。万年常谨约，一旦自湮沉。无冲落鬼境，殃遣不可任。"
"黄帝歌","隋","无名氏","黄天拱中宸，控驾玉化根。翘机贯亿历，洞朗辟四门。大有混皇真，糺制星宿魂。非帝道不运，有方赖之存。威忿即霜秋，和预为阳春。生成握元纪，仰荷戴无垠。"
"金章太守章","隋","无名氏","大魔乘空发，万精骇神庭。托化谣歌章，随变入无名。嚣气何纷纷，秽道当涂生。云中舍朱宫，北帝踊神兵。鼓洋自知道，玄运来相征。上景御飞辔，迅驾检云营。促校北帝录，收执群魔名。豁落张天罗，放威掷流铃。金真辅空洞，玉光焕八冥。金玄守上宫，神虎戮天精。剪灭万妖气，亿亿悉齐平。上承九天信，啸命靡不倾。招真究三洞，慧诵朗自清。八道望玄■，七转纬天经。混合第一真，拔度七祖程。消灭五苦根，反魂更受荣。金光曜寂室，神仙自然生。香华散玉宇，烟气彻玉京。帝遣徘徊辇，三元降绿軿。迅驾腾九玄，朝我玉皇庭。"
"步虚辞十首 其一","隋","无名氏","稽首礼太上，烧香归虚无。流明随我回，法轮亦三周。玄愿四大兴，灵庆及王侯。七祖生天堂，煌煌曜景敷。啸歌观大漠，天乐适我娱。斋馨无上德，下仙不与俦。妙想明玄觉，诜诜乘虚游。"
"步虚辞十首 其二","隋","无名氏","旋行蹑云纲，乘虚步玄纪。吟咏帝一尊，百关自调理。俯命八海童，仰携高仙子。诸天散香华，翛然灵风起。宿愿定命根，故致高标拟。欢乐太上前，万劫犹未始。"
"步虚辞十首 其三","隋","无名氏","嵯峨玄都上，十方宗皇一。苕苕天宝台，光明焰流日。炜烨玉林华，茜粲曜珠实。常念餐元精，炼液固形质。金光散紫微，窈窕大乘逸。"
"步虚辞十首 其四","隋","无名氏","俯仰存太上，华景秀丹田。左顾提郁仪，右盼携结璘。六度冠梵行，道德随日新。宿命积福应，闻经若玉亲。天挺超世才，乐诵希微篇。冲虚太和气，吐纳流霞津。胎息静百关，寥寥究三便。泥丸洞明景，遂成金华仙。魔王教授事，故能朝诸天。皆从斋戒起，累功结宿缘。飞行凌太虚，提携高上人。"
"步虚辞十首 其五","隋","无名氏","控辔适十方，旋憩玄景阿。仰观劫刃台，俯盻紫云罗。逍遥太上京，相与坐莲华。积学为真人，恬然荣卫和。永享无期寿，万椿奚足多。"
"步虚辞十首 其六","隋","无名氏","大道师玄寂，升仙友无英。公子度灵符，太一奉洞章。舍利曜金姿，龙驾欻来迎。天尊盻云舆，飘飘乘虚翔。香花若飞雪，纷蔼茂玄梁。头脑礼金阙，携手邀玉京。"
"步虚辞十首 其七","隋","无名氏","骞树圆景园。焕烂七宝林。夭兽三百名。师子巨万寻。飞龙踯躅吟。神凤应节鸣。灵风扇奇华。清香散人衿，自无高仙才。焉能耽此心。"
"步虚辞十首 其八","隋","无名氏","严我九龙驾，乘虚以逍遥。八天如指掌，六合何足辽。众仙诵洞玄，太上唱清谣。香花随风散，玉音成紫霄。五苦一时迸，八难顺经寥。妙哉灵宝圃，兴此大法桥。"
"步虚辞十首 其九","隋","无名氏","天真帝一宫，蔼蔼冠耀灵。流焕法轮网，旋空入无形。虚皇拊云璈，众真诵洞经。高仙凛手赞，弥劫保利贞。"
"步虚辞十首 其十","隋","无名氏","至真无所待，时或辔飞龙。长斋会玄都，鸣玉叩琼钟。十华诸仙集，紫烟结成宫。宝盖罗太上，真人把芙蓉。散花陈我愿，握节徵魔王。法鼓会群仙，灵唱弥不同。无可无不可，思与希微通。"
"三徒五苦辞 其一","隋","无名氏","三才及万物，倚伏各有龄。终始待劫数，福尽天地倾。往反于五道，苦哉更死生。辗转三徒中，去来与祸并。"
"三徒五苦辞 其二","隋","无名氏","大贤慎兹诫，忍性念割情。愚夫不信法，罪痛常自婴。吾念世无己，今故重告明。若欲度斯患，归命太上经。"
"三徒五苦辞 其三","隋","无名氏","罪福不由他，谅自发尔声。大贤故闭口，欲绝诸恶缘。灭念归兼至，倚伏待长泯。弘道以安世，终当见正真。"
"三徒五苦辞 其四","隋","无名氏","淫嫉为祸首，灭身之至患。含养如此害，岂是道所安。知恶而不革，恐必致夭残。怀毒日斋直，令我发长叹。"
"三徒五苦辞 其五","隋","无名氏","宿命有信然，弱丧谓之无。皆欲眼前见，过目即言悠。大贤明道教，惨戚悯顽夫。依依念子苦，勤勤令我忧。"
"三徒五苦辞 其六","隋","无名氏","人命以消尽，亦犹膏中火。四大暂相寓，五物权时假。盛年当勤学，趣求存告我。福尽身神散，冥冥地狱下。上圣畏是故，寻道度斯福。"
"三徒五苦辞 其七","隋","无名氏","学仙行为急，奉戒制情心。虚夷正气居，仙圣处相寻。若不信法言，胡为栖山林。大贤乐经戒，受之为身宝。就学常苦晚，治身恨不早。比当披幽迹，倏欻年已老。执卷吸尔极，将更死痛恼。吾故及弱龄，弃世以学道。"
"碧落空歌","隋","无名氏","妙哉元始道，大梵敷真文。上开龙汉劫，焕烂光彩分。三十二天书，五老赤字传。垂慈度生死，郁勃吐祥云。中有长命诀，植芽炼飞仙。开函发玄奥，稽首生精勤。仰思高灵降，乘气归三清。"
"魔王歌章","隋","无名氏","梵行冠太罗，淳风抗玄纪。无形有常存，观世翻然理。屡践不终劫，探幽度生死。三乘通便路，清虚无尘滓。长夜对一魂，地狱五苦解。剑树不摇条，刀上不伤体。门有浩劫翁，地无夭年子。今日庆斯会，诸天并欢喜。不胜情欣悦，高唱稽首礼。"
"第一欲界飞空之音","隋","无名氏","人道渺渺仙道莽莽。鬼道乐兮当人生门。天道贵生鬼道贵终。仙道常自吉。鬼道常自凶。"
"第二色界魔王之章","隋","无名氏","落落高照明气四骞，梵行诸天周回十方。无量大神皆由我身，我有洞章万遍成仙。仙道贵度鬼道相连，天地眇莽秽气氛氛。三界乐兮过之常存，身入我界体入自然。此时乐兮薄由我恩，龙汉荡荡何能别真。我界难度故作洞文，变化飞空以试尔身。成败懈退度者几人，笑而不度故为歌音。"
"第三无色界魔王歌","隋","无名氏","三界之上眇眇大罗。上无色根云层峨峨。唯有元始浩劫之象。部制我界统乘玄都。有过我界身入玉虚。我位上王匡御众魔。空中万变秽气纷葩。保真者少迷惑者多。仙道难固鬼道易邪。人道者心谅不由他。仙道贵实人道贵华。尔不乐仙道。三界那得过。其欲转五道。我当复奈何。"
"陈人为齐云观歌","隋","无名氏","齐云观。寇来无际畔。"
"陈初童谣","隋","无名氏","黄斑青骢马，发自寿阳涘。来时冬气末，去日春风始。"
"陈初童谣","隋","无名氏","御路种竹筱，萧萧已复起。合盘贮蓬块，无复扬尘已。"
"陈初童谣","隋","无名氏","日西夜乌飞。拔剑倚梁柱。归去来。归山下。"
"陈宣帝时谣","隋","无名氏","大货六铢钱，叉腰哭天子。"
"时人为张氏语","隋","无名氏","宋称敷演，梁则卷充。清虚学尚，种有其风。"
"时人为贺氏兄弟语","隋","无名氏","学行可师贺德基，文质彬彬贺德仁。"
"徐陵引谚","隋","无名氏","图官在乱世，觅富在荒年。"
"舆地志引谚","隋","无名氏","生东吴。死丹徒。"
"时人为释贞观语","隋","无名氏","钱塘有贞观。当天下一半。"
"夜黄","隋","无名氏","湖中百种鸟，半雌半是雄。鸳鸯逐野鸭，恐畏不成双。"
"夜度娘","隋","无名氏","夜来冒霜雪，晨去履风波。虽得叙微情，奈侬身苦何。"
"长松标","隋","无名氏","落落千丈松，昼夜对长风。岁暮霜雪时，寒苦与谁双。"
"双行缠 其一","隋","无名氏","朱丝系腕绳，真如白雪凝。非但我言好，众情共所称。"
"双行缠 其二","隋","无名氏","新罗绣行缠，足趺如春妍。他人不言好，独我知可怜。"
"黄督 其一","隋","无名氏","乔客他乡人，三春不得归。愿看杨柳树，已复藏班鵻。"
"黄督 其二","隋","无名氏","笼车度蹋衍，故人求寄载。催牛闭后户，无预故人事。"
"西平乐","隋","无名氏","我情与欢情，二情感苍天。形虽胡越隔，神交中夜间。"
"寻阳乐","隋","无名氏","鸡亭故侬去，九里新侬还。送一却迎两，无有暂时闲。"
"白附鸠","隋","无名氏","石头龙尾弯，新亭送客渚。酤酒不取钱，郎能饮几许。"
"拔蒲 其一","隋","无名氏","青蒲衔紫茸，长叶复从风。与君同舟去，拔蒲五湖中。"
"拔蒲 其二","隋","无名氏","朝发桂兰渚，昼息桑榆下。与君同拔蒲，竟日不成把。"
"作蚕丝 其一","隋","无名氏","柔桑感阳风，阿娜婴兰妇。垂条付绿叶，委体看女手。"
"作蚕丝 其三","隋","无名氏","绩蚕初成茧，相思条女密。投身汤水中，贵得共成匹。"
"作蚕丝 其四","隋","无名氏","素丝非常质，屈折成绮罗。敢辞机杼劳，但恐花色多。"
"陈太庙舞辞七首 其一 凯容舞","隋","无名氏","于赫皇祖，宫墙高嶷。迈彼厥初，成兹峻机。缦乐简简，閟寝翼翼。祼飨若存，惟灵靡测。"
"陈太庙舞辞七首 其二 凯容舞","隋","无名氏","昭哉上德，浚彼洪源。道光前训，庆流后昆。神猷绵邈，清庙斯存。以享以祀，惟祖惟尊。"
"陈太庙舞辞七首 其三 凯容舞","隋","无名氏","选辰崇飨，饰礼严敬。靡爱牲牢，兼馨粢盛。明明烈祖，龙光远映。肇我王风，形斯舞咏。"
"陈太庙舞辞七首 其四 凯容舞","隋","无名氏","道遥积庆，德远昌基。永言祖武，致享从思。九章停列，八舞回墀。灵其降止，百福来绥。"
"陈太庙舞辞七首 其五 凯容舞","隋","无名氏","肇迹缔基，义标鸿篆。恭惟载德，琼源方阐。享荐三清，筵陈四琏。增我堂构，式敷帝典。"
"陈太庙舞辞七首 其六 景德凯容舞","隋","无名氏","皇祖执德，长发其祥。显仁藏用，怀道韬光。宁斯閟寝，合此萧芗。永昭贻厥，还符剪商。"
"陈太庙舞辞七首 其七 武德舞","隋","无名氏","烝哉圣祖，抚运升离。道周经纬，功格玄只。方轩迈扈，比舜陵妫。缉熙是咏，钦明在斯。云雷遘屯，图南共举。大定扬越，震威衡楚。四奥宅心，九畴还叙。景星出翼，非云入吕。德畅容辞，庆昭羽缀。于穆清庙，载扬徽烈。嘉玉既陈，丰盛斯洁。是将是享，鸿猷无绝。"
"鸟妖诗","隋","无名氏","独足上高台，茂草变为灰。欲知我家处，朱门当水开。"
"读曲歌八十九首 其十四","隋","无名氏","桐花特可怜。愿天无霜雪。梧子解千年。"
"读曲歌八十九首 其六十二","隋","无名氏","执手与欢别，合会在何时。明灯照空局，悠然未有期。"
"读曲歌八十九首 其七十六","隋","无名氏","暂出白门前，杨柳可藏乌。郎作沈水香，侬作博山炉。"
"齐南郊光章十三首 其七 文德宣烈乐","隋","无名氏","营泰畤，定天衷。思心绪，谋筮从。田烛置，爟火通。大孝昭，国礼融。"
"齐鼙舞曲三首 其一 明君辞","隋","无名氏","明君创洪业，盛德在建元。受命君四海，圣皇应灵乾。五帝继三皇，三皇世所归。圣德应期运，天地不能违。仰之弥已高，犹天不可阶。将复结绳化，静拱天下齐。"
"宴秦孝王于并州作诗","隋","杨坚","红颜讵几，玉貌须臾。一朝花落，白发难除。明年后岁，谁有谁无。"
"有所思","隋","卢思道","长门与长信，忧思并难任。洞房明月下，空庭绿草深。怨歌裁洁素，能赋受黄金。复闻隔湘水，犹言限桂林。凄凄日已暮，谁见此时心。"
"日出东南隅行","隋","卢思道","初月正如钩，悬光入绮楼。中有可怜妾，如恨亦如羞。深情出艳语，密意满横眸。楚腰宁且细，孙眉本未愁。青玉勿当取，双银讵可留。会待东方骑，遥居最上头。"
"棹歌行","隋","卢思道","秋江见底清，越女复倾城。方舟共采摘，最得可怜名。落花流宝珥，微吹动香缨。带垂连理湿，棹举木兰轻。顺风传细语，因波寄远情。谁能结锦缆，薄暮隐长汀。"
"美女篇","隋","卢思道","京洛多妖艳，馀香爱物华。俱临邓渠水，共采邺园花。时摇五明扇，聊驻七香车。情疏看笑浅，娇深眄欲斜。微津染长黛，新溜湿轻纱。莫言人未解，随君独问家。"
"升天行","隋","卢思道","寻师得道诀，轻举厌人群。玉山候王母，珠庭谒老君。煎为返魂药，刻作长生文。飞策乘流电，凋轩曳彩云。玄洲望不极，赤野眺无垠。金楼旦?嵼，玉树晓氛氲。拥琴遥可听，吹笙远讵闻。不觉蜉蝣子，生死何纷纷。"
"神仙篇","隋","卢思道","浮生厌危促，名岳共招携。云轩游紫府，风驷上丹梯。时见辽东鹤，屡听淮南鸡。玉英持作宝，琼实采成蹊。飞策扬轻电，悬旌耀彩霓。瑞银光似烛，灵石髓如泥。寥廓鸾山右，超越凤洲西。一丸应五色，持此救人迷。"
"河曲游","隋","卢思道","邺下盛风流，河曲有名游。应徐托后乘，车马践芳洲。丰茸鸡树密，遥裔鹤烟稠。日上疑高盖，云起类重楼。金羁自沃若，兰棹成夷犹。悬匏动清吹，采菱转艳讴。还珂响金埒，归袂拂铜沟。唯畏三春晚，勿言千载忧。"
"城南隅燕","隋","卢思道","城南气初新，才王邀故人。轻盈云映日，流乱鸟啼春。花飞北寺道，弦散南漳滨。舞动淮南袖，歌扬齐后尘。骈镳歇夜马，接轸限归轮。公孙饮弥月，平原燕浃旬。即是消声地，何须远避秦。"
"蜀国弦","隋","卢思道","西蜀称天府，由来擅沃饶。云浮玉垒夕，日映锦城朝。南寻九折路，东上七星桥。琴心若易解，令客岂难要。"
"采莲曲","隋","卢思道","曲浦戏妖姬，轻盈不自持。擎荷爱圆水，折藕弄长丝。佩动裙风入，妆销粉汗滋。菱歌惜不唱，须待暝归时。"
"仰赠特进阳休之诗","隋","卢思道","幽求遂古，逖听前闻。鸿荒眇邈，篆策絪缊。体国经野，为鸟为云。果行毓德，或武或文。于铄君子，含章挺秀。龙翰凤翼，玉荣松茂。逸韵孤峙，奇峰回构。慕舜匪高，希颜可陋。艺殚文府，学究书林。尽则穷丽，索隐钩深。灵珠耀手，明镜悬心。声偃华裔，道冠衣簪。豹变其文，鸿渐于陆。入作卿士，出为岳牧。千社万钟，玄冕丹毂。神之听之，介以景福。汉称广德，晋美剧阳。君亦高蹈，二此鸿芳。知足知止，令问令望。功遂身退，休有烈光。闻风伯夷，懦夫自立。祖道疏傅，行人霣泣。公之戾止，僚友胥集。瞻彼高山，每怀靡及。余实肤陋，少不及门。挟策问道，拜帚承恩。以兹高义，被于后昆。式歌且舞，敢赠长言。"
"驾出圜丘诗","隋","卢思道","开年简时日，上辛称天吉。平晓禁门开，隐隐乘舆出。乘舆出九重，金根御六龙。章移千乘动，旆举百神从。黄麾引朱节，灵鼓应华钟。神歌己相续，神光复相烛。风中飏紫烟，坛上埋苍玉。"
"赠李若诗","隋","卢思道","初发清漳浦，春草正萋萋。今留素浐曲，夏木已成蹊。尘起星桥外，日落宝坛西。庭空野烟合，巢深夕羽迷。短歌虽制素，长吟当执圭。寄语当窗妇，非关惜马蹄。"
"赠李行之","隋","卢思道","水衡称逸人，潘杨有世亲。形骸预冠盖，心思出风云。"
"赠别司马幼之南聘诗","隋","卢思道","故交忽千里，輶车莅远盟。幽人重离别，握手送征行。晚霞浮极浦，落景照长亭。拂雾扬龙节，乘风溯鸟旌。楚山百重映，吴江万仞清。夏云楼阁起，秋涛帷盖生。陆侯持宝剑，终子系长缨。前修亦何远，君其勖令名。"
"赠刘仪同西聘诗","隋","卢思道","开邛昔柔远，宾越尽招携。岂若驰天使，玉节抚遗黎。五祠临渭北，双岭带崤西。故关看金马，馀坛听宝鸡。垂丝被柳陌，落锦覆桃蹊。分祛俄易惨，离思实难赍。极野云峰合，遥嶂日轮低。尘暗前旌没，风长后骑嘶。灞陵行可望，函谷久无泥。须君劳旋罢，春草共萋萋。"
"游梁城诗","隋","卢思道","扬镳历汴浦，回扈入梁墟。汉藩文雅地，清尘暧有馀。宾游多任侠，台苑盛簪裾。叹息徐公剑，悲凉邹子书。亭皋落照尽，原野Ё寒初。鸟散空城夕，烟销古树疏。东越严子陵，西蜀马相如。修名窃所慕，长谣独课虚。"
"从驾经大慈照寺诗","隋","卢思道","玄风冠东户，内范轶西陵。大川开宝匣，福地下金绳。绣栭高可映，画栱叠相承。日驭非难假，云师本易凭。阳室疑停燧，阴轩类鉴冰。迥题飞星没，长楣宿露凝。旌门曙光转，辇道夕云蒸。山只效灵物，水若荐休徵。薄命叨恩纪，微躯窃自陵。优游徒可恃，周赉永难胜。"
"春夕经行留侯墓诗","隋","卢思道","少小期黄石，晚年游赤松。应成羽人去，何忽掩高封。疏芜枕绝野，逦迤带斜峰。坟荒隧草没，碑碎石苔浓。狙秦怀猛气，师汉挺柔容。盛烈芳千祀，深泉闭九重。夕风吟宰树，迟光落下舂。遂令怀古客，挥泪独无踪。"
"上巳禊饮诗","隋","卢思道","山泉好风日，城市厌嚣尘。聊持一樽酒，共寻千里春。馀光下幽桂，夕吹舞青蘋。何言出关后，重有入林人。"
"夜闻邻妓诗","隋","卢思道","倡楼对三道，吹台临九重。笙随山上鹤，笛奏水中龙。怨歌声易断，妙舞态难逢。谁能暂留客，解佩一相从。"
"赋得珠帘诗","隋","卢思道","鉴帷明欲敛，照槛色将晨。可怜疏复密，隐映当窗人。浮清带远吹，含光动细尘。落花时屡拂，会待玉阶春。"
"彭城王挽歌","隋","卢思道","旭旦禁门开，隐隐灵舆发。才看凤楼迥，稍视龙山没。犹陈五营骑，尚聚三河卒。容卫俨未归，空山照秋月。"
"乐平长公主挽歌","隋","卢思道","妆楼对驰道，吹台临景舍。风入上春朝，月满凉秋夜。未言歌笑毕，已觉生荣谢。何时洛水湄，芝田解龙驾。"
"后园宴诗","隋","卢思道","常闻昆阆有神仙。云冠羽佩得长年。秋夕风动三珠树。春朝露湿九芝田。不如邺城佳丽所。玉楼银阁与天连。太液回波千丈映。上林花树百枝然。流风续洛渚。行云在南楚。可怜白水神。可念青楼女。便妍不羞涩。妖艳工言语。池苑正芳菲。得戏不知归。媚眼临歌扇。娇香出舞衣。纤腰如欲断。侧髻似能飞。南楼日已暮。长檐鸟应度。竹殿遥闻凤管声。虹桥别有羊车路。携手傍花丛。徐步入房栊。欲眠衣先解。半醉脸逾红。日日相看转难厌。千娇万态不知穷。欲积压妾心无剧已。明月流光满帐中。"
"听鸣蝉篇","隋","卢思道","听鸣蝉。此听悲无极。群嘶玉树里。回噪金门侧。长风送晚声。清露供朝食。晚风朝露实多宜。秋日高鸣独见知。轻身蔽数叶。哀鸣抱一枝。流乱罢还续。酸伤合更离。暂听别人心即断。才闻客子泪先垂。故乡已超忽。空庭正芜没。一夕复一朝。坐见凉秋月。河流带地从来崄。峭路干天不可越。红尘早弊陆生衣。明镜空悲潘掾发。长安城里帝王州。鸣钟列鼎自相求。西望渐台临太液。东瞻甲观距龙楼。说客恒持小冠出。越使常怀宝剑游。学仙未成便尚主。寻源不见已封侯。富贵功名本多豫。繁华轻薄尽无忧。讵念嫖姚嗟木梗。谁忆田单倦土牛。归去来。青山下。秋菊离离日堪把。独焚枯鱼宴林野。终成独校子云书。何如还驱少游马。"
"联句作诗","隋","卢思道","共甑分炊水，同铛各煮鱼。"
"远戍江南寄京邑亲友","隋","孙万寿","贾谊长沙国，屈平湘水滨。江南瘴疠地，从来多逐臣。粤余非巧宦，少小拙谋身。欲飞无假翼，思鸣不值晨。如何载笔士，翻作负戈人。飘飖如木偶，叶置同刍狗。失路乃西浮，非狂亦东走。晚岁出函关，方春度京口。石城临虎据，天津望牛斗。牛斗盛妖氛，枭獍已成群。郤超初入暮，王粲始从军。裹粮楚山际，披甲吴江汶。吴江一浩荡，楚山何纠纷。惊波上溅日，乔木下临云。系越恒资辩，喻蜀几飞文。鲁连唯救患，吾彦不争勋。羁游岁月久，归思常搔首。非关不树萱，岂为无杯酒。数载辞乡县，三秋别亲友。壮志后风云，衰鬓先蒲柳。心绪乱如丝，空怀畴昔时。昔时游帝里，弱岁逢知己。旅食南馆中，飞盖西园里。河间本好书，东平唯爱士。英辩接天人，清言洞名理。凤池时寓直，麟阁常游止。胜地盛宾僚，丽景相携招。舟泛昆明水，骑指渭津桥。祓除临灞岸，供帐出东郊。宜城酝始熟，阳翟曲新调。绕树乌啼夜，ず麦雉飞朝。细尘梁下落，长袖掌中娇。欢娱三乐至，怀抱百忧销。梦想犹如昨，寻思久寂寥。一朝牵世网，万里逐波潮。回轮常自转，悬旆不堪摇。登高视衿带，乡关白云外。回首望孤城，愁人益不平。华亭宵鹤唳，幽谷早莺鸣。断绝心难续，惝恍魂屡惊。群纪通家好，邹鲁故乡情。若值南飞雁，时能访希生。"
"答杨世子诗","隋","孙万寿","太华五千仞，长河九万里。山川每蕴玉，人物多君子。丞相朝所宗，太尉国之纪。若人惟杰出，济世承馀祉。趋庭遵教义，博物兼文史。奇声振宛洛，雅论穷名理。伊余苦疲病，寂寞罕宾游。不言驱驷马，于焉访一丘。缟纻始云赠，胶漆乃相投。优枕空长想，骖蹇遂无由。忽此承来翰，华藻殊辉焕。虽则滥吹嘘，可以蠲忧叹。怀袖终不灭，掌握方留玩。和风初应律，山莺已复新。芳菲徒自好，节物不关人。劳歌虽有曲，无以报阳春。"
"别赠诗","隋","孙万寿","昔我游云阁，及尔谬同官。高步参师友，长裾接绮纨。索居方十载，相思劳万端。不言今夕遇，得尽故人欢。酒随彭泽至，琴即武城弹。高斋屏馀热，珍簟宿轻寒。叶落霜威重，蓂疏月色残。将归动离恨，弥伤行路难。"
"和张丞奉诏于江都望京口诗","隋","孙万寿","回首观涛处，极望沧海湄。流波去无限，乔木不胜悲。蓬莱虽已变，池塘尚所思。归飞路穷此，怅望情难持。吾生乃民季，畴日佐藩维。尚想西园夕，犹怀北固时。城邑才辨处，风烟忽何之。跂予未能已，顾叹空迟迟。"
"和周记室游旧京诗","隋","孙万寿","大夫悯周庙，王子泣殷墟。自然心断绝，何关系惨舒。仆本漳滨士，旧国亦沦胥。紫陌风尘起，青坛冠盖疏。台留子建赋，宫落仲将书。谯周自题柱，商容谁表闾。闻君怀古曲，同病亦涟如。方知周处叹，前后信非虚。"
"行经旧国诗","隋","孙万寿","萧条金阙远，怅望羁心愁。旧邸成三径，故园馀一丘。庭引田家客，池泛野人舟。日斜山气冷，风近树声秋。弱年陪宴喜，方兹更献酬。修竹惭词赋，丛桂且淹留。自忝无员职，空贻不调羞。武骑非吾好，还思江汉游。"
"庭前枯树诗","隋","孙万寿","当时金谷里，昔日平陵东。布叶俱承露，开花共待风。摇落一如此，容华遂不同。庭前生意尽，井上蠹心空。匠者无劳顾，拥肿难为功。"
"相逢狭路间","隋","李德林","天衢号九经，冠盖恒纵横。忽逢怀刺客，相寻欲逐名。我住河阳浦，开门望帝城。金台远犹出，玉观夜恒明。筵羞太官膳，酒酿步兵营。悬床接高十，隔帐授诸生。流水琴前韵，飞尘歌后轻。大子难为弟，中子难为兄。小子轻财利，实见陶朱情。龙轩照人转，骥马嘘天明。入门俱有说，至道胜金ぷ。出门会亲友，天官奏德星。大妇训端木，中妇训刘灵。小妇南山下，击缶和秦筝。群宾莫有戏，灯来告绝缨。"
"从驾巡游诗","隋","李德林","大夏尧遗俗，汾河汉豫游。今随龙驾往，还属雁飞秋。天行肃辇路，日驭翼华辀。朝乘六气辩，夕动七星旒。谷静禽多思，风高松易秋。远林才有色，遥水漫无流。京华佳丽所，目极与云浮。但睹凌霄观，讵见望仙楼。锁门皆秀发，鸳池尽学优。待君草封禅，东山观射牛。"
"从驾还京诗","隋","李德林","至仁文教远，惟圣武功宣。太师观六义，诸侯问百年。玄览时乘隙，训旅次山川。镇象屯休气，华盖翼飞烟。鼓奏千人响，旗动七星连。峻岭戈回日，高峰马煦天。姑射神游罢，萧关猎骑旋。更待东山上，看君巡狩篇。"
"夏日诗","隋","李德林","夏景多烦蒸，山水暂追凉。桐枝覆玉槛，荷叶满银塘。轻扇摇明月，珍簟拂流黄。壶盛仙客酒，瓶贮帝台浆。才人下铜雀，侍妓出明光。歌声越齐市，舞曲冠平阳。微风动罗带，薄汗染红妆。共欣陪宴赏，千秋乐未央。"
"入山诗","隋","李德林","登岭望重关，腰佩且鸣环。天河临易饮，月桂近将攀。王母西山至，夫人南岳还。何必阳台下，要待梦容颜。"
"咏松树诗","隋","李德林","结根生上苑，擢秀迩华池。岁寒无改色，年长有倒枝。露自金盘洒，风从玉树吹。寄言谢霜雪，贞心自不移。"
"刘生","隋","柳庄","座惊称字孟，豪雄道姓刘。广陌通朱邸，大路起青楼。耍贤驿已置，留宾辖且投。光斜日下雾，庭阴月上钩。"
"咏修竹诗","隋","明克让","非君多爱赏，谁贵此贞心。"
"咏死乌诗","隋","明馀庆","暮空长罢噪，箭急不知惊。赖馀琴里曲，犹有夜啼声。"
"初夏应诏诗","隋","魏澹","虽度芳春节，物色尚馀华。出帘飞小燕，映户落残花。舞衫飘细縠，歌扇掩轻纱。兰房本宜夜，不畏日光斜。"
"咏阶前萱草诗","隋","魏澹","绿草正含芳，び靡映前堂。带心花欲发，依笼叶已长。云度时无影，风来乍有香。横得忘忧号，余忧遂不忘。"
"咏石榴诗","隋","魏澹","分根金谷里，移植广庭中。新枝含浅绿，晚萼散轻红。影入环阶水，香随度隙风。路远无由寄，徒念春闺空。"
"园树有巢鹊戏以咏之","隋","魏澹","畏玉心常骇，填河力已穷。夜飞还绕树，朝鸣且向风。知来宁自伐，识岁不论功。早晚时应至，轻举一排空。"
"咏桐诗","隋","魏澹","本求裁作瑟，何用削成圭。愿寄华庭里，枝横待凤栖。"
"短歌行","隋","辛德源","驰射罢金沟，戏笑上云楼。少妻鸣赵瑟，侍妓转吴讴。杯度浮香满，扇举细尘浮。星河耿凉夜，飞月艳新秋。忽念奔驹促，弥欣执烛游。"
"白马篇","隋","辛德源","任侠重芳辰，相从竞逐春。金羁络赭汗，紫缕应红尘。宝剑提三尺，雕弓韬六钧。鸣珂蹀细柳，飞盖出宜春。遥见浮光发，悬知上头人。"
"霹雳引","隋","辛德源","出地声初奋，乘乾威更作。云衔天笑明，雨带星精落。碎枕神无扰，震楹书自若。侧闻吟白虎，远见飞玄鹤。"
"猗兰操","隋","辛德源","奏事传青阁，拂除乃陶嘉。散条凝露彩，含芳映日华。已知香若麝，无怨直如麻。不学芙蓉草，空作眼中花。"
"成连","隋","辛德源","征夫从远役，归望绝云端。蓑笠城逾坏，霜落梅初寒。雪夜愁烽湿，冰朝饮马难。寂寂长安信，谁念客衣单。"
"芙蓉花","隋","辛德源","洛神挺凝素，文君拂艳红。丽质徒相比，鲜彩两难同。光临照波日，香随出岸风。涉江良自远，托意在无穷。"
"浮游花","隋","辛德源","窗中斜日照，池上落花浮。若畏春风晚，当思秉烛游。"
"东飞伯劳歌","隋","辛德源","合欢芳树连理枝，荆王神女乍相随。谁家妖艳荡轻舟，含娇转眄骋风流。犀枻兰桡翠羽盖，云罗雾縠莲花带。女儿年几十六七，玉面新妆映朝日。落花从风俄度春，空留可怜何处新。"
"星名","隋","辛德源","边祲昏高柳，爟火照离宫。明堂发三令，勾陈集五戎。素扇麾全月，朱旗引半虹。虎落惊氛敛，龙城宿雾通。击钟张大乐，置酒宴群公。关山无复阻，车书方大同。"
"于邢邵座赋诗","隋","辛德源","寒威渐离风，春色方依树。"
"恙妪诗","隋","辛德源","皂陂垂肩井。"
"秋游昆明池诗","隋","元行恭","旅客伤羁远，樽酒慰登临。池鲸隐旧石，岸菊聚新金。阵低云色近，行高雁影深。欹荷泻圆露，卧柳横清阴。衣共秋风冷，心学古灰沈。还似无人处，幽兰入雅琴。"
"过故宅诗","隋","元行恭","颓城百战后，荒宅四邻通。将军树已折，步兵途转穷。吹台有山鸟，歌庭聒野虫。草深斜径没，水尽曲池空。林中满明月，是处来春风。唯馀一废井，尚夹两株桐。"
"棹歌行","隋","萧岑","桂酒既潺湲，轻舟亦乘驾。鼓枻何所吟，吟我皇唐化。容与沧浪中，淹留明月夜。"
"东征歌","隋","王通","我思国家兮远游京畿。忽逢帝王兮降礼布衣。遂怀古人之心兮将兴太平之基。时异事变兮志乖愿违。吁嗟道之不行兮垂翅东归。皇之不断兮劳身西飞。"
"河边枯树诗","隋","刘臻","奇树临芳渚，半死若龙门。疾风摧劲叶，沙岸毁盘根。将军犹未坐，匠石不曾论。无复凌云势，空馀激浪痕。可嗟摧折尽，讵得上河源。"
"石城山","隋","史万岁","石城门峻谁开辟，更鼓悟闻风落石。界天自岭胜金汤，镇压西南天半壁。"
"入塞","隋","何妥","桃林千里险，候骑乱纷纷。问此将何事，嫖姚封冠军。回旌引流电，归盖转行云。待任苍龙杰，方当论次勋。"
"长安道","隋","何妥","长安狭斜路，纵横四达分。车轮鸣凤辖，箭服耀鱼文。五陵多任侠，轻骑自连群。少年皆重气，谁识故将军。"
"奉敕于太常寺修正古乐诗","隋","何妥","大乐遗钟鼓，至乐贵忘情。俗久淳和变，年深礼孝生。嶰谷调孤管，仑山学凤鸣。浮云成舞曲，白雪作歌名。闻诗六义辨，观漏八风平。肃穆皇威畅，沦涟河水清。钧天动丝竹，括地响錞钲。尽美兼韶濩，盛德总咸英。寥亮凫钟彻，飘扬翟羽轻。小臣属千载，时幸预簪缨。行欣负苍璧，衢坛听九成。"
"乐部曹观乐诗","隋","何妥","东海馀风大，陶唐遗思深。何如观遍舞，奏鼓间摐金。清管调丝竹，朱弦韵雅琴。八行陈树羽，六德审知音。至道兼韶濩，充庭总韎任。高天度流火，落日广城阴。百神谐景福，万国仰君临。大乐非钟鼓，且用戒民心。"
"送晋熙公别诗","隋","尹式","太行君失路，扶摇我退飞。无复红颜在，空持白首归。色移三代服，尘化两京衣。道穷方识命，事云乃知非。西候追孙楚，南津送陆机。云薄鳞逾细，山高翠转微。气随流水咽，泪逐断弦挥。但令寸心密，随意尺书稀。"
"饮马长城窟行","隋","杨广","肃肃秋风起，悠悠行万里。万里何所行，横漠筑长城。岂台小子智，先圣之所营。树兹万世策，安此忆兆生。讵敢惮焦思，高枕于上京。北河秉武节，千里卷戎旌。山川互出没，原野穷超忽。摐金止行阵，鸣鼓兴士卒。千乘万骑动，饮马长城窟。秋昏塞外云，雾暗关山月。缘岩驿马上，乘空烽火发。借问长城候，单于入朝谒。浊气静天山，晨光照高阙。释兵仍振旅，要荒事方举。饮至告言旋，功归清庙前。"
"步虚词二首 其一","隋","杨广","洞府凝玄液，灵山体自然。俯临沧海岛，回出大罗天。八行分宝树，十丈散芳莲。悬居烛日月，天步役风烟。蹑记书金简，乘空诵玉篇。冠法二仪立，佩带五星连。琼轩觯甘露，瑜井挹膏泉。南巢息云马，东海戏桑田。回旗游八极，飞轮入九玄。高蹈虚无外，天地乃齐年。"
"步虚词二首 其二","隋","杨广","总辔行无极，相推凌太虚。翠霞承凤辇，碧雾翼龙舆。轻举金台上，高会玉林墟。朝游度圆海，夕宴下方诸。"
"春江花月夜二首 其一","隋","杨广","暮江平不动，春花满正开。流波将月去，潮水带星来。"
"春江花月夜二首 其二","隋","杨广","夜露含花气，春潭瀁月晖。汉水逢游女，湘川值两妃。"
"锦石捣流黄二首 其一","隋","杨广","汉使出燕然，愁闺夜不眠。易制残灯下，鸣砧秋月前。"
"锦石捣流黄二首 其二","隋","杨广","今夜长城下，云昏月应暗。谁见倡楼前，心悲不成惨。"
"喜春游歌二首 其一","隋","杨广","禁苑百花新，佳期游上春。轻身赵皇后，歌曲李夫人。"
"喜春游歌二首 其二","隋","杨广","步缓知无力，脸曼动馀娇。锦袖淮南舞，宝袜楚宫腰。"
"杨叛儿曲","隋","杨广","青春上阳月，结伴戏京华。龙媒玉珂马，凤轸绣香车。水映临桥树，风吹夹路花。日昏欢宴罢，相将归狭斜。"
"江都宫乐歌","隋","杨广","扬州旧处可淹留，台榭高明复好游。风亭芳树迎早夏，长皋麦陇送馀秋。渌潭桂楫浮青雀，果下金鞍跃紫骝。绿觞素蚁流霞饮，长袖清歌乐戏州。"
"江陵女歌","隋","杨广","雨从天上落，水从桥下流。拾得娘裙带，同心结两头。"
"泛龙舟","隋","杨广","舳舻千里泛归舟，言旋旧镇下扬州。借问扬州在何处，淮南江北海西头。六辔聊停御百丈，暂罢开山歌棹讴。讵似江东掌间地，独自称言鉴里游。"
"四时白纻歌二首 其一 东宫春","隋","杨广","洛阳城边朝日晖，天渊池前春燕归。含露桃花开未飞，临风杨柳自依依。小苑花红洛水绿，清歌宛转繁弦促。长袖逶迤动珠玉，千年万岁阳春曲。"
"四时白纻歌二首 其二 江都夏","隋","杨广","黄梅雨细麦秋轻，枫叶萧萧江水平。飞楼绮观轩若惊，花簟罗帏当夜清。菱潭落日双凫舫，绿水红妆两摇渌。还似扶桑碧海上，谁肯空歌采莲唱。"
"凤艒歌","隋","杨广","三月三日向红头，正见鲤鱼波上游。意欲垂钩往撩取，恐是蛟龙还复休。"
"纪辽东二首 其一","隋","杨广","辽东海北剪长鲸。风云万里清。方当销锋散马牛。旋师宴镐京。前歌后舞振军威。饮至解戎衣。判不徒行万里去。空道五原归。"
"纪辽东二首 其二","隋","杨广","秉旄伏节定辽东。俘馘变夷风。清歌凯捷九都水。归宴雒阳宫。策功行赏不淹留。全军藉智谋。讵似南宫复道上。先封雍齿侯。"
"冬至乾阳殿受朝诗","隋","杨广","北陆玄冬盛，南至晷漏长。端拱朝万国，守文继百王。至德惭日用，治道愧时康。新邑建嵩岳，双阙临洛阳。圭景正八表，道路均四方。碧空霜华净，朱庭皎日光。缨佩既济济，钟鼓何锽锽。文戟翊高殿，采眊分修廊。元首乏明哲，股肱贵惟良。舟楫行有寄，庶此王化昌。"
"云中受突厥主朝宴席赋诗","隋","杨广","鹿塞鸿旗驻，龙庭翠辇回。毡帷望风举，穹庐向日开。呼韩顿颡至，屠耆接踵来。索辫擎膻肉，韦鞲献酒杯。如何汉天子，空上单于台。"
"宴东堂诗","隋","杨广","雨罢春光润，日落暝霞晖。海榴舒欲尽，山樱开未飞。清音出歌扇，浮香飘舞衣。翠帐全临户，金屏半隐扉。风花意无极，芳树晓禽归。"
"赐史祥诗","隋","杨广","伯煚朝继重，夏侯亲遇深。贵耳唯闻古，贱目讵知今。早?劲草质，久有背淮心。扫逆黎山外，振旅河之阴。功已书王府，留情太仆箴。"
"赐牛弘诗","隋","杨广","晋家山吏部，魏代卢尚书。莫言先哲异，奇才并佐予。学行敦时俗，道素乃冲虚。纳言云阁上，礼仪皇运初。彝伦欣有叙，垂拱事端居。"
"赐诸葛颖","隋","杨广","参翰长洲苑，侍讲肃成门。名理穷研核，英华恣讨论。实录资平允，传芳导后昆。"
"早渡淮诗","隋","杨广","平淮既淼淼，晓雾复霏霏。淮甸未分色，泱漭共晨晖。晴霞转孤屿，锦帆出长圻。潮鱼时跃浪，沙禽鸣欲飞。会待高秋晚，愁因逝水归。"
"临渭源诗","隋","杨广","西征乃届此，山路亦悠悠。地干纪灵异，同穴吐洪流。滥觞何足拟，浮槎难可俦。惊波鸣涧石，澄岸泻岩楼。滔滔下狄县，淼淼肆神州。长林啸白兽，云径想青牛。风归花叶散，日举烟雾收。直为求人隐，非穷辙迹游。"
"还京师诗","隋","杨广","东都礼仪举，西京冠盖归。是月春之季，花柳相依依。云跸清驰道，雕辇御晨晖。嘹亮铙笳奏，葳蕤旌旆飞。后乘趋文雅，前驱厉武威。"
"舍舟登陆示慧日道场玉清玄坛德众诗","隋","杨广","天净宿云卷，日举长川旦。飒洒林花落，逶迤风柳散。孤鹤近追群，啼莺远相唤。莲舟水处尽，画轮途始半。江浐各自遥，东西并兴叹。已熏禅慧力，复藉金丹捍。有异三川游，曾非四门观。于焉履妙道，超然登彼岸。"
"谒方山灵岩寺诗","隋","杨广","梵宫既隐隐，灵岫亦沈沈。平郊送晚日，高峰落远阴。回幡飞曙岭，疏钟响昼林。蝉鸣秋气近，泉吐石溪深。抗迹禅枝地，发念菩提心。"
"月夜观星诗","隋","杨广","团团素月净，翛翛夕景清。谷泉惊暗石，松风动夜声。披衣出荆户，蹑履步山楹。欣睹明党亮，喜见泰阶平。觜参犹可识，牛女尚分明。更移斗柄转，夜久天河横。徘徊不能寐，参差几种情。"
"季秋观海诗","隋","杨广","孟轲叙游圣，枚乘说愈疾。逖听乃前闻，临深验兹日。浮天迥无岸，含灵固非一。委输百谷归，朝宗万川溢。分城碧雾晴，连洲彩云密。欣同夫子观，深愧玄虚笔。"
"望海诗","隋","杨广","碧海虽欣瞩，金台空有闻。远水翻如岸，遥山倒似云。断涛还共合，连浪或时分。驯鸥旧可狎，卉木足为群。方知小姑射，谁复语临汾。"
"咏鹰诗","隋","杨广","迁朔欲之衡，忽投罻罗里。既以羁华绊，仍持献君子。青骹固绝俦，素羽诚难拟。深目表兹称，阔臆斯为美。惊兽不及奔，猜禽无暇起。虽蒙鞲上荣，无复凌云志。"
"献岁燕宫臣诗","隋","杨广","三元建上京，六佾宴吴城。朱庭容卫肃，青天春气明。朝光动剑彩，长阶分佩声。酒阑钟磬息，欣观礼乐成。"
"正月十五日于通衢建灯夜升南楼诗","隋","杨广","法轮天上转，梵声天上来。灯树千光照，花焰七枝开。月影凝流水，春风含夜梅。幡动黄金地，钟发琉璃台。"
"晚春诗","隋","杨广","洛阳春稍晚，四望满春晖。杨叶行将暗，桃花落未稀。窥檐燕争人，穿林鸟乱飞。唯当关塞者，溽露方沾衣。"
"悲秋诗","隋","杨广","故年秋始去，今年秋复来。露浓山气冷，风急蝉声哀。鸟击初移树，鱼寒欲隐苔。断雾时通日，残云尚作雷。"
"冬夜诗","隋","杨广","不觉岁将尽，已复入长安。月影含冰冻，风声凄夜寒。江海波涛壮，崤潼坂险难。无因寄飞翼，徒欲动和銮。"
"夏日临江诗","隋","杨广","夏潭荫修竹，高岸坐长枫。日落沧江静，云散远山空。鹭飞林外白，莲开水上红。逍遥有馀兴，怅望情不终。"
"北乡古松树诗","隋","杨广","古松惟一树，森竦讵成林。独留尘尾影，犹横偃盖阴。云来聚云色，风度杂风音。孤生小庭里，尚表岁寒心。"
"幸江都作诗","隋","杨广","求归不得去，真成遭个春。鸟声争劝酒，梅花笑杀人。"
"诗","隋","杨广","寒雅飞数点，流水绕孤村。斜阳欲落处，一望黯消魂。"
"游明庆寺诗","隋","姚察","地灵居五净，山幽寂四禅。月宫临镜石，花赞绕峰莲。霞晖间幡影，云气合炉烟。迥松高偃盖，水瀑细分泉。含风万籁响，裛露百花鲜。宿昔寻真趣，结友亟留连。山庭出藿蘼，涧沚濯潺湲。因斯事熏习，便得息攀缘。何言遂云雨，怀此怅悠然。徒有南登望，会逐东流旋。"
"赋得笛诗","隋","姚察","作曲是佳人，制名由巧匠。鹍弦时莫并，凤管还相向。随歌响更发，逐舞声弥亮。宛转度云窗，逶迤出黼帐。长随画堂里，承恩无所让。"
"出塞二首 其一","隋","杨素","漠南胡未空，汉将复临戎。飞狐出塞北，碣石指辽东。冠军临瀚海，长平翼大风。云横虎落阵，气抱龙城虹。横行万里外，胡运百年穷。兵寝星芒落，战解月轮空。严刁息夜斗，辛角罢鸣弓。北风嘶朔马，胡霜切塞鸿。休明大道暨，幽荒日用同。方就长安邸，来谒建章宫。"
"出塞二首 其二","隋","杨素","汉虏未和亲，忧国不忧身。握手河梁上，穷涯北海滨。据鞍独怀古，慷慨感良臣。历览多旧迹，风日惨愁人。荒塞空千里，孤城绝四邻。树寒偏易古，草衰恒不春。交河明月夜，阴山苦雾辰。雁飞南入汉，水流西咽秦。风霜久行役，河朔备艰辛。薄暮边声起，空飞胡骑尘。"
"赠薛内史诗","隋","杨素","耿耿不能寐，京洛久离群。横琴还独坐，停杯遂待君。待君春草歇，独坐秋风发。朝朝唯落花，夜夜空明月。明月徒流光，落花空自芳。别离望南浦，相思在汉阳。汉阳隔陇吟，南浦达桂林。山川虽未远，无由得寄音。"
"赠薛播州诗 其一","隋","杨素","在昔天地闭，品物属屯蒙。和平替王道，哀怨结人风。麟伤世已季，龙战道将穷。乱海飞群水，贯日引长虹。干戈异革命，揖让非至公。"
"赠薛播州诗 其二","隋","杨素","两河定宝鼎，八水域神州。函关绝无路，京洛化为丘。漳滏尔连沼，泾渭余别流。生郊满戎马，涉路起风牛。班荆疑莫遇，赠缟竟无由。"
"赠薛播州诗 其三","隋","杨素","五纬连珠聚，千载浊河清。金亡潜虎质，闰尽自蛙声。圣期伊旦暮，天禄启炎精。雾生三日重，星飞五老轻。禋宗答上帝，改物创群生。"
"赠薛播州诗 其四","隋","杨素","道昏虽已朗，政故犹未新。刳舟洹水济，结网大川滨。出游迎钓叟，入梦访幽人。植林离各树，开荣岂异春。相逢一时泰，共幸百年身。"
"赠薛播州诗 其五","隋","杨素","有帛贲丘园，生刍自幽谷。尘芳金马路，澜清凤池澳。零露既垂光，清风复流穆。倾盖如旧知，弹冠岂新沭。利心金各断，芬言兰共馥。"
"赠薛播州诗 其六","隋","杨素","自余历端揆，缉熙恧时彦。及尔陪帷幄，出纳先天眷。高调发清音，缛藻流馀绚。或如彼金玉，岁暮无凋变。余松待尔心，尔筠留我箭。"
"赠薛播州诗 其七","隋","杨素","荏苒积岁时，契阔同游处。阊阖既趋朝，承明还宴语。上林陪羽猎，甘泉侍清曙。迎风含暑气，飞雨凄寒序。相顾惜光阴，留情共延伫。"
"赠薛播州诗 其八","隋","杨素","滔滔彼江汉，实为南国纪。作牧求明德，若人应斯美。高卧未褰帷，飞声已千里。还望白云天，日暮秋风起。岘山君傥游，泪落应无已。"
"赠薛播州诗 其九","隋","杨素","汉阴政已成，岭表人犹蠹。弹冠比方新，还珠总如故。楚人结去思，越俗歌来暮。阳乌尚归飞，别鹤还回顾。君见南枝巢，应思北风路。"
"赠薛播州诗 其十","隋","杨素","北风吹故林，秋声不可听。雁飞穷海寒，鹤唳霜皋净。含毫心未传，闻音路犹夐。唯有孤城月，徘徊独临映。吊影余自怜，安知我疲病。"
"赠薛播州诗 其十一","隋","杨素","养病愿归闲，居荣在知足。栖迟茂陵下，优游沧海曲。古人情可见，今人遵路躅。荒居接野穷，心物俱非俗。桂树芳丛生，山幽竟何欲。"
"赠薛播州诗 其十二","隋","杨素","所欲栖一枝，禀分丰诸已。园树避鸣蝉，山梁过雌雉。野阴冒丛灌，幽气含兰芷。悲哉暮秋别，春草复萋矣。鸣琴久不闻，属听空流水。"
"赠薛播州诗 其十三","隋","杨素","秋水鱼游日，春树鸟鸣时。濠梁暮共往，幽谷有相思。千里悲无驾，一见杳难期。山河散琼蕊，庭树下丹滋。物华不相待，迟暮有馀悲。"
"赠薛播州诗 其十四","隋","杨素","衔悲向南浦，寒色黯沈沈。风起洞庭险，烟生云梦深。独飞时慕侣，寡和乍孤音。木落悲时暮，时暮感离心。离心多苦调，讵假雍门琴。"
"行经汉高陵诗","隋","杨素","芳春无献果，明月不游衣。"
"遗源雄诗","隋","贺若弼","交河骠骑幕，合浦伏波营。勿使麒麟上，无我二人名。"
"豫章行 其二","隋","薛道衡","荡子从来好留滞，况复关山远迢递。当学织女嫁牵牛，莫作姮娥叛夫婿。偏讶思君无限极，欲罢欲忘还复忆。愿作王母三青鸟，飞去飞来传消息。丰城双剑昔曾离，经年累月复相随。不畏将军成久别，只恐封侯心更移。"
"奉和晚日杨子江应制诗","隋","柳䛒","诘旦金铙发，骖驾出城闉。鲜云临葆盖，细草藉班轮。千里烟霞色，四望江山春。梅风吹落蕊，酒雨减轻尘。日斜欢未毕，睿想良非一。风生叠浪起，雾卷孤帆出。辞藻丽繁星，高论光朝日。空美邹枚侣，终谢渊云笔。"
"奉和晚日杨子江应教诗","隋","柳䛒","大江都会所，长洲有旧名。西流控岷蜀，东泛迩蓬瀛。未睹纤罗动，先听远涛声。空濛云色晦，浃垒浪华生。欲知暮雨歇，当观飞旆轻。"
"奉和春日临渭水应令诗","隋","柳䛒","饮马投钱岸，解钓剖璜津。风丝曳香饵，覆杯怀昔人。"
"咏死牛诗","隋","柳䛒","一朝辞绀幰，千里别黄河。对衣徒下泣，扣角讵闻歌。"
"阳春歌","隋","柳䛒","春鸟一啭有千声。春花一丛千种名。旅人无语坐檐楹。思乡怀土志难平。唯当文共酒。暂与兴相迎。"
"奉和冬至乾阳殿受朝应诏诗","隋","牛弘","恭已临万寓，宸居御八埏。作贡菁茅集，来朝圭黻连。司仪三揖盛，掌礼九宾虔。重栏映如璧，复殿绕非烟。"
"奉和御制夜观星示百僚诗","隋","萧琮","阳精去南陆，大曜始西流。夕风凄谢暑，夜气应新秋。重门月已映，严城漏渐修。临风出累榭，度月蔽层楼。灵河隔神女，仙辔动星牛。玉衡指栋落，瑶光对幌留。徒知仰阊阖，乘槎未有由。"
"奉和御制月夜观星示百僚诗","隋","袁庆","六龙初匿影，顾兔始驰光。戎井传宵漏，山庭引夕凉。宸居多胜托，闲步出琳堂。烂烂星芒动，耿耿清河长。青道移天驷，北极转文昌。乔枝犹隐毕，绝岭半侵张。仰观留玉裕，睿作动金相。无庸徒抱寂，何以继连章。"
"七夕诗二首 其一","隋","王翙","天河横欲晓，凤驾俨应飞。落月移妆镜，浮云动别衣。欢逐今宵尽，愁随还路归。犹将宿昔泪，更上去年机。"
"七夕诗二首 其二","隋","王翙","终年恒弄杼，今夕始停梭。却镜看斜月，移车渡浅河。长裙动星佩，轻帐掩云罗。旧愁虽暂止，新愁还复多。"
"暮秋望月示学士各释愁应教","隋","徐仪","碣石寒光远，□□秋色高。长沙正下叶，曲岸已飞涛。君王怅晚节，延伫竭神皋。复属西园夜，轻辇暂游遨。游遨未云赏，苍茫孤月上。枝间影合离，波上光来往。此夕未央宫，应照仙人掌。掌高明转净，夜深留睿想。处处敞高扃，流照满珠庭。重轮入雅曲，合璧应祥经。灿烂浮珠网，参差间玉星。山幽有芳桂，林静发新蓂。蓂开布帝城，分枝共月明。斜晖渐西落，弥□轸归情。骖驾且来游，圣藻命舒愁。询刍以蠲病，参妙本难酬。良史称天闳，因时命应刘。楚王追绿兕，齐后出青丘。驰原落云翼，截水曳吞舟。无劳子虚咤，即事可忘忧。"
"鸡鸣篇","隋","岑德润","钟响应繁霜，晨鸡锦臆张。帘迥犹侵露，枝高已映光。排空下朝揭，奋翼上花扬。雨晦思君子，关开脱孟尝。既得依云外，安用集陈仓。"
"赋得临阶危石诗","隋","岑德润","当阶耸危石，殊状实难名。带山疑似兽，侵波或类鲸。云峰临栋起，莲影入檐生。楚人终不识，徒自蕴连城。"
"咏灰诗","隋","岑德润","图规晕不缺，气改律还虚。欲燃愁狱吏，弃道畏刑书。未得逢疆阵，轻举欲焉如。"
"咏鱼诗","隋","岑德润","剑影侵波合，珠光带水新。莲东自可戏，安用上龙津。"
"奉和周赵王咏石诗","隋","崔仲方","玉绳随月落，金碑映日鲜。入江疑濯锦，出峡似开莲。文马河西瑞，兵符济北篇。会逐灵槎上，还归天汉边。"
"小山诗","隋","崔仲方","昆丘本难陟，轩台不易朝。还往麟洲上，时听凤凰箫。霞观文犀簟，香林碧玉条。且学烧丹甑，何假摘灵桃。"
"夜作巫山诗","隋","崔仲方","荆门秋水急，巫峡断云轻。若为教月夜，长短听猿声。"
"侍宴东宫应令诗","隋","于仲文","铜楼充震位，银牖集嘉宾。青宫列绀幰，紫陌结朱轮。弦调宝瑟曲，歌动画梁尘。金卮倾斗酒，琼筵列八珍。花惊度翠羽，萍散跃赪鳞。承恩叨并作，扣寂绕阳春。"
"答谯王诗","隋","于仲文","梧台开广宴，竹苑列英贤。景差方入楚，乐毅始游燕。折角挥谈柄，重席吐言泉。武骑初ゼ翰，文学正题鞭。玉徽调绿绮，璧散沈青田。晚霞澹远岫，落景藻长川。未陪东阁赏，独咏西园篇。"
"白马篇","隋","王胄","白马黄金鞍，蹀躞柳城前。问此何乡客，长安恶少年。结发从戎事，驰名振朔边。良弓控繁弱，利剑挥龙泉。披林扼凋虎，仰手接飞鸢。前年破沙漠，昔岁取祁连。折冲摧右校，搴旗殪左贤。昆弥还谢力，庆忌本推儇。海外平遐险，来庭识负褰。三韩劳薄伐，六事指幽燕。良家选河右，猛将征西山。浮云屯羽骑，蔽日引长旃。自矜有馀勇，应募忽争先。王师已得隽，夷首失求全。鼓行徇玉检，乘胜荡朝鲜。志勇期功立，宁惮微躯捐。不羡山河赏，谁希竹素传。"
"枣下何纂纂二首 其一","隋","王胄","柳黄知节变，草绿识春归。复道含云影，重檐照日辉。"
"枣下何纂纂二首 其二","隋","王胄","御柳长条翠，宫槐细叶开。还得闻春曲，便逐鸟声来。"
"敦煌乐二首 其一","隋","王胄","长途望无已，高山断还续。意欲此念时，气绝不成曲。"
"敦煌乐二首 其二","隋","王胄","极目眺修涂，平原忽超远。心期在何处，望望崦嵫晚。"
"纪辽东二首 其一","隋","王胄","辽东浿水事龚行。俯拾信神兵。欲知振旅旋归乐。为听凯歌声。十乘元戎才渡辽。扶濊已冰消。讵似百万临江水。按辔空回镳。"
"纪辽东二首 其二","隋","王胄","天威电迈举朝鲜。信次即信旋。还笑魏家司马懿。迢迢用一年。鸣銮诏跸发淆潼。合爵有畴庸。何必丰沛多相识。比屋降尧封。"
"在陈释奠金石会应令诗","隋","王胄","元气氤氲，玄风缅邈。垂衣钻燧，修文反朴。异代殊时，袭礼沿乐。损益虽著，罔弗于学。体斯将圣，实表宗师。三千仰德，五百应期。除丘黜素，定礼删诗。作训垂范，斯文在兹。有梁不造，群胡蹈轶。圣教沦胥，微言殄瘁。大陈光启，搜扬遗逸。儒雅成林，诗书闲出。我星纂历，负扆握图。文同四表，教渐八区。韬戈偃革，抑末崇儒。矩步接武，缝掖相趋。元良继体，作睿惟则。明乃离照，泽符震德。审谕宁陈，圭璋靡忒。聿修三善，以贞万国。展兹鸾驾，敬业兽门。尚仁降礼，齿胄纡尊。式陈俎豆，夤荐蘋蘩。иね成列，丝竹相喧。奠飨斯洽，克谐嘉宴。酒溢金罍，肴分玉馔。肃肃冠冕，诜诜巾卷。咸资楙德，是称俊选。时惟岁聿，律变灰迁。鸿门寒重，璧水冰坚。风移瑞气，日藻非烟。空知庆跃，何答陶甄。"
"奉和赐酺诗","隋","王胄","河洛称朝市，崤函实奥区。周营曲阜作，汉建奉春谟。大君苞二代，皇居盛两都。招摇正东指，天驷乃西驱。展軨齐玉软，式道耀金吾。千门驻罕毕，四达俨车徒。是节春之暮，神皋华实敷。皇情感时物，睿思属枌榆。诏问百年老，恩隆五日酺。小人荷熔铸，何由答大炉。"
"言反江阳寓目灞涘赠易州陆司马诗","隋","王胄","游人卖药罢，徐步反江干。行吟灞陵岸，回首望长安。晨华照城阙，参差复郁盘。千门含日丽，万雉映霞丹。云开承露掌，吹动相风竿。游童轻薄少，鲜服鵔鸃冠。花开傅粉晏，尘起副车韩。屡投双飞剑，曾操两色丸。挂玉要游女，弹珠落矫翰。信美非吾乐，何事久盘桓。欲动南登咏，还谣北上难。眷言思旧友，徂远路漫漫。燕陲望楚服，天际与云端。棹发吴涛上，荆歌易水寒。十年阻风月，万里别金兰。心期竟何许，怀抱日摧残。容华冉冉谢，衣带朝朝宽。盛宪宁延寿，刘琨自少欢。宿昔均取舍，同波岂异澜。赠言不尽意，掷笔起长叹。"
"酬陆常侍诗","隋","王胄","相知四十年，别离万馀里。君留五湖曲，余去三河涘。寒检君后凋，溺灰余仅死。何言西北云，复觌东南美。深交不忘故，飞觞敦宴喜。赠藻发中情，奇音迈流徵。追惟中岁日，于斯同憩止。思之宛如昨，倏焉逾二纪。畴昔多朋好，一旦埋蒿里。无人莫己知，有恸伤知己。把臂还相泣，岿然吾与子。沾襟行自念，哀哉亦已矣。吾归在漆园，著书试词理。劳息乃殊致，存亡宁异轨。大路不能遵，咄哉情可鄙。"
"答贺属诗","隋","王胄","外黄初邸客，蜀郡晚琴声。本欲从张耳，何曾说马卿。定知游道日，非是第如行。高文拟杂佩，善谑间瑶琼。前书言家室，末叙挂簪缨。问仁宁伐国，扬波岂乱清。闻有阳台客，常留入梦情。无为嗟独割，空引助庖名。"
"卧疾闽越述净名意诗","隋","王胄","客行万馀里，眇然沧海上。五岭常炎郁，百越多山瘴。兼以劳形神，遂此婴疲恙。桐雷邈已远，砭石良难访。抱影私自怜，沾襟独惆怅。毗城有长者，生平夙所尚。复藉大因缘，勉以深回向。心路资调伏，于焉念实相。水沫本难摩，乾城空有庆。是生非至理，是我皆虚妄。求之不可得，谁其受业障。信矣大医王，兹力诚难量。"
"赋得雁送别周员外戍岭表诗","隋","王胄","旅雁别衡阳，天寒关路长。行断由惊箭，声嘶为犯霜。罹缴无人悯，能鸣反自伤。何如侣泛泛，刷羽戏方塘。"
"为寒床妇赠夫妇诗","隋","王胄","月净闺偏冷，更深夜转长。霜纨犹掩扇，露縠未飘香。解带惭连理，引被愧鸳鸯。谁能未相识，还为守空床。"
"雨晴诗","隋","王胄","初晴物候凉，夕景照山庄。残虹低饮涧，新溜上侵塘。风度蝉声远，云开雁路长。"
"西园游上才","隋","王胄","西园游上才，清夜可徘徊。月桂临樽上，山云影盖来。飞花随烛度，疏叶向帷开。当轩顾应阮，还觉贱邹枚。"
"燕歌行","隋","王胄","庭草无人随意绿。"
"奉和御制月夜观星示百僚诗","隋","诸葛颖","䆗窱神居远，萧条更漏深。薄烟净遥色，高树肃清阴。星月满兹夜，灿烂还相临。连珠欲东上，团扇渐西沈。澄水含斜汉，脩树隐横参。时闻送筹柝，屡见绕枝禽。圣情记馀事，振玉复鸣金。"
"奉和方山灵岩寺应教诗","隋","诸葛颖","名山镇江海，梵宇驾风烟。画栱临松盖，銮牖对峰莲。雷出阶基下，云归梁栋前。灵光辨昼夜，轻衣数劫年。一陪香作食，长用福为田。"
"奉和出颍至淮应令诗","隋","诸葛颖","涉颍倦纡回，浮淮欣迥直。遥村含水气，远浦澄天色。灵涛稍欲近，仙岩行可识。玄览属睿辞，风云有馀力。"
"奉和通衢建灯应教诗","隋","诸葛颖","芳衢澄夜景，法炬烂参差。逐轮时徙焰，桃花生落枝。飞烟绕定室，浮光映瑶池。重阁登临罢，歌管乘空移。"
"赋得微雨东来应教诗","隋","诸葛颖","微雨暗东峰，散漫洒长松。涧满新流浊，山沾积翠浓。风起还吹燕，云来本送龙。登年随玉烛，名山定可封。"
"春江花月夜","隋","诸葛颖","张帆渡柳浦，结缆隐梅洲。月色含江树，花影覆船楼。"
"于婺州被囚诗","隋","虞绰","穷达虽有命，逋逃诚负累。背恩已偷生，临危未能死。得罪既不测，中心怅无已。厚颜羞朋友，囚心愧妻子。圣日始东扶，徂年迫西汜。方违盛明代，永向幽泉里。况当此春节，物候惊田里。桃蹊日影乱，柳径秋风起。动植皆顺性，嗟余独沦耻。投笔不重陈，此情寄知己。"
"奉和赐诗","隋","许善心","帝道属升平，天文预观象。兹生荷化育，博施多含养。正始振皇风，端居留眷想。夕拜参近侍，朝思滥弘奖。温树贵不言，克艰庶无爽。"
"奉和还京师诗","隋","许善心","重光阐帝图，肆觐荷来苏。卜洛连新邑，因秦还旧都。雷警三辰卫，星陈七萃驱。从风折凤羽，曜日拖鱼须。宪章殚礼乐，容服备车徒。回銮入丰镐，从跸度枌榆。冉冉年和变，迟迟节物徂。馀花照玉李，细叶剪圭梧。朝夕万国凑，海会百川输。微生逢大造，倏忽改荣枯。"
"于太常寺听陈国蔡子元所校正声乐诗","隋","许善心","维阳成礼乐，治定昔君临。充庭观树羽，之帝仰摐金。既因钟石变，将随河海沈。湛露废还序，承风绝复寻。衮章无旧迹，韶夏有馀音。泽竭英茎散，人遗忧思深。悲来未减瑟，泪下正闻琴。讵似文侯睡，聊同微子吟。钟奏殊南北，商声异古今。独有延州听，应知亡国音。"
"奉和冬至乾阳殿受朝应诏诗","隋","许善心","森森罗陛卫，哕哕锵璁珩。礼殚五瑞辑，乐阕九功成。"
"初发东都应诏诗","隋","庾自直","二龙承玉轴，万骑翊林塘。纵观此何事，巡驾幸淮扬。伊雒山川转，江河道路长。照日秋原净，分花曲水香。稻粱叨岁月，羽翮仰恩光。后尘归旧里，还如仙鹤翔。"
"出塞","隋","虞世基","穷秋塞草腓，塞外胡尘飞。徵兵广武至，候骑阴山归。庙堂千里策，将军百战威。辕门临玉帐，大旆指金微。摧朽无勍敌，应变有先机。衔枚压晓阵，卷甲解朝围。瀚海波澜静，王庭氛雾晞。鼓鼙严朔气，原野曀寒晖。勋庸震边服，歌吹入京畿。待拜长平坂，鸣驺入礼闱。"
"四时白纻歌 长安秋","隋","虞世基","露寒台前晓露清，昆明池水秋色明。摇环动佩出层城，鹍弦凤管奏新声。上林蒲桃合缥缈，甘泉奇树上葱青。玉人当歌理清曲，婕妤恩情断还续。"
"奉和幸江都应诏诗","隋","虞世基","巡游光帝典，征吉乃先天。泽国翔宸驾，水府泛楼船。七萃萦长薄，三翼亘通川。夙兴大昕始，求衣昧旦前。澄澜浮晓色，遥林卷宿烟。晨霞稍含景，落月渐亏弦。回塘响歌吹，极浦望旌旃。方陪觐东后，登封禅肃然。"
"汴水早发应令诗","隋","虞世基","夏山朝万国，轩庭会百神。成功畴与让，盛德今为邻。区于属平一，庶类仰陶钧。銮跸临河济，裘冕肃柴禋。启行分七萃，备物象三辰。祈祈亘原隰，济济咸缙绅。阳谷升朝景，青丘发早春。兖衣敷帝则，分器叙彝伦。临淄成诵美，河间雅乐陈。薰风穆已被，茂实久愈新。"
"秋日赠王中舍诗","隋","虞世基","秦关望吴苑，渭涘去江汶。天汉星躔绝，山川地角分。百年变朝市，千里异风云。双鸳难可赠，别鹤不相闻。忽值从游士，玳簪光素履。欢言悦郑郊，雪泣悲燕市。契阔论谈笑，殷勤访生死。思君在一方，无由同四美。尺素乃云披，投琼慰久离。云开缛锦散，霞照绿缇披。相思叹河广，相望阻天垂。赠言方杜若，握手代萱枝。伊昔风期早，金兰信为宝。去来金马门，留连斗鸡道。鹫岭访三禅，商山追四皓。胜地俱游息，披文递论讨。虚薄忝官联，乔木遂同迁。濯缨升博望，阔步入祟贤。高轩照流水，长剑耸秋莲。南风忽不竞，东海遂成田。喧喧狭斜路，隐隐平陵树。凤阙暧西临，星桥耿南注。五方多异俗，四海皆行路。士衡嗟苦辛，德琏伤流寓。巩洛重行行，寓目尽伤情。太行临北绛，函谷拒西京。雀书图久灭，龙文鼎遂轻。凌云馀构尽，濛汜曲池倾。徘徊殊未极，惆怅空云缨。伊川忽会面，留连展言宴。东西一背飞，翻然成异县。哀哉人道促，痛矣嗟埋玉。嵇生顾影琴，裴子飘风烛。摧兹激水意，顿此浮云足。弃置勿重陈，难终唯此曲。汉阳赵元淑，薛县雍门周。清文宁解病，妙曲反增愁。翳翳神逾伏，懔懔岁方遒。双崤飞暗雨，八水冻寒流。兰枯芳草歇，槐古忆前秋。江干不可望，徒此叹离忧。"
"在南接北使诗","隋","虞世基","会玉二崤至，瑞节三秦归。林蝉疏欲尽，江雁断还飞。墙垣崇客馆，旌盖入王畿。共此敦封植，方欣荐纻衣。"
"奉和望海诗","隋","虞世基","清跸临溟涨，巨海望滔滔。十洲云雾远，三山波浪高。长澜疑浴日，连岛类奔涛。神游藐姑射，睿藻冠风骚。徒然虽观海，何以效涓毫。"
"赋昆明池一物得织女石诗","隋","虞世基","隔河图列宿，清汉象昭回。支机就鲸石，拂镜取池灰。船疑海槎渡，珠似客星来。所恨双蛾敛，逢秋遂不开。"
"赋得石诗","隋","虞世基","蜀门郁遐阻，燕碣远参差。独标千丈峻，共起百重危。镜峰含月魄，盖岭逼云枝。徒然抱贞介，填海竟谁知。"
"衡阳王斋阁奏妓诗","隋","虞世基","金沟低御道，玉管正吟风。拾翠天津上，回鸾鸟路中。镜前看月近，歌处觉尘空。今宵织女见，言是望仙宫。"
"奉和幸太原辇上作应诏诗","隋","虞世基","唐巡光帝则，夏务穆宸仪。珠旗扬翼凤，玉兽俨丹螭。流吹和春鸟，交弄拂花枝。"
"初渡江诗","隋","虞世基","敛策暂回首，掩涕望江滨。无复东南气，空随西北云。"
"零落桐诗","隋","虞世基","零落三秋干，摧残百尺柯。空馀半心在，生意渐无多。"
"晚飞乌诗","隋","虞世基","向日晚飞低，飞飞未得栖。当为归林远，恒长侵夜啼。"
"入关诗","隋","虞世基","陇云低不散，黄河咽复流。关山多道里，相接几重愁。"
"赋得戏燕俱宿诗","隋","虞世基","大厦初构与云齐，归燕双入正衡泥。欲绕歌梁向舞阁，偶为仙履往兰闺。千里争飞会难并，聊向吴宫比翼栖。"
"咏同心芙蓉诗","隋","杜公瞻","灼灼荷花瑞，亭亭出水中。一茎孤引绿，双影共分红。色夺歌人脸，香乱舞衣风。名莲自可念，况复两心同。"
"玩雪诗","隋","王衡","寒庭浮暮雪，疑从千里来。皎洁随处满，流乱逐风回。璧台如始构，琼树似新栽。不待阳春节，谁持竞落梅。"
"宿郊外晓作诗","隋","王衡","残星落檐外，馀月罢窗东。水白先分色，霞暗未成红。"
"悼亡诗","隋","薛德音","凤楼箫曲断，桂帐瑟弦空。画梁才照日，银烛已随风。苔生履迹处，花没镜尘中。唯馀长簟月，永夜向朦胧。"
"钓竿篇","隋","李巨仁","潺湲面江海，滉瀁瞩波澜。不惜黄金饵，唯怜翡翠竿。斜纶控急水，定楫下飞湍。潭迥风来易，川长雾歇难。寄言朝市客，沧浪余自安。"
"京洛篇","隋","李巨仁","京洛类神仙，蔼蔼却云烟。渐台临太液，玉树并甘泉。车喧平乐外，骑拥濯龙前。竞结萧朱绶，争攀李郭船。独悲韩长孺，死灰犹未燃。"
"登名山篇","隋","李巨仁","名山称地镇，千仞上凌霄。云开金阙迥，雾起石梁遥。翠微横鸟路，珠涧入星桥。风急青溪晚，霞散赤城朝。寓目幽栖地，驾言追绮季。避世桃源士，忘情漆园吏。抽簪傲九辟，脱屣轻千驷。沈冥负俗心，萧洒凌云意。苍苍耸极天，伏眺尽山川。叠峰如积浪，分崖若断烟。浅深闻度雨，轻重听飞泉。采药逢三岛，寻真值九仙。藏书凡几代，看博已经年。逝将追羽客，千载一来旋。"
"赋得方塘含白水诗","隋","李巨仁","白水溢方塘，淼淼素波扬。叠浪轻凫影，连漪写雁行。长堤柳色翠，夹岸荇花黄。观鱼自有乐，何必在濠梁。"
"赋得镜诗","隋","李巨仁","魏公知本姓，秦楼识旧名。凤从台上出，龙就匣中生。无波菱自动，不夜月恒明。非唯照佳丽，复得厌山精。"
"刘生","隋","弘执恭","英名振关右，雄气逸江东。游侠五都内，去来三秦中。剑照七星影，马控千金骢。纵横方未息，因兹定武功。"
"奉和出颍至淮应令诗","隋","弘执恭","睿情欣逸赏，临泛入淮淝。棹声喧岸度，帆影出云飞。清流含日彩，奔浪荡霞晖。还如漳水曲，鸣笳启路归。"
"和平凉公观赵郡王妓诗","隋","弘执恭","小堂罗荐陈，妙妓命燕秦。蛾眉疑假黛，红脸自含春。合舞俱回雪，分歌共落尘。齐竽不可厕，空愿上龙津。"
"和孔侍郎观太常新奏乐诗","隋","卞斌","昔人梦上帝，尚喜颂钧天。况兹开景业，作乐武功宣。大雅废还理，乘风毁更悬。中和诚易拟，韶夏讵相沿。犍为磬响彻，嶰谷管声传。小臣滥清耳，长奉南风弦。"
"骢马","隋","王申礼","善马金羁饰，蹑影复凌空。影入长城水，声随胡地风。鞚敛青门外，珂喧紫陌中。行行苦不倦，唯当御史骢。"
"赋得马援诗","隋","王申礼","二帝已驰声，五溪还总兵。受诏金鞍动，论功铜马成。唯称聚米势，无惭意苡情。虽谢云台影，犹传千载名。"
"赋得高柳鸣蝉诗","隋","王申礼","园柳吟凉久，嘶蝉应序惊。露下緌恒湿，风高翅转轻。叶疏飞更迥，秋深响自清。何言枝里翳，遂入蔡琴声。"
"神仙篇","隋","鲁范","王远寻仙至，栾巴访术回。乘空向紫府，控鹤下蓬莱。霜分白鹿驾，日映流霞杯。煎金丹未熟，醒酒药初开。乍应观海变，谁肯畏年颓。"
"送别诗","隋","鲁范","去留虽有异，失路与君同。何如拔心草，还逐断根蓬。"
"采莲曲","隋","殷英童","荡舟无数伴，解缆自相催。汗粉无庸拭，风裙随意开。棹移浮荇乱，船进倚荷来。藕丝牵作缕，莲叶捧成杯。"
"登终南山拟古诗","隋","胡师耽","结庐终南山，西北望帝京。烟霞乱鸟道，劣见长安城。宫雉互相映，双阙云间生。钟鼓沸阊阖，笳管咽承明。朱阁临槐路，紫盖飞纵横。望望未极已，瓮牖秋风惊。岩岫草木黄，飞雁遗寒声。坠叶积幽径，繁露垂荒庭。瓮中酒新熟，涧谷寒虫鸣。且对一壶酒，安知世间名。寄言朝市客，同君乐太平。"
"答江学士协诗","隋","周若水","弱龄爱丘壑，与子亟忘归。开襟对泉石，携手玩芳菲。忽闻朝市变，斯乐眇难追。意气酒中改，容颜镜里衰。祁寒伤暮节，落景促馀晖。野旷蓬常转，林遥鸟倦飞。故友轻金玉，万里嗣音徽。乡关不可望，客泪徒沾衣。"
"巢王座韵得馀诗","隋","薛昉","平台爱宾客，缝掖齿簪裾。藉卉怀春暮，开襟近夏初。嫩枝犹露鸟，细藻欲藏鱼。舞袖临飞阁，歌声出绮疏。莫虑归衢晚，驰轮待兴馀。"
"和初春宴东堂应令诗","隋","刘端","睿赏叶春芳，开筵临画堂。庭梅飘早素，檐柳变初黄。八珍罗玉俎，九酝湛金觞。筝响流飞阁，歌尘落妓行。何必西园夜，空承明月光。"
"过故邺诗","隋","段君彦","玉马芝兰北，金凤鼓山东。旧国千门废，荒垒四郊通。深潭直有菊，涸井半生桐。粉落妆楼毁，尘飞歌殿空。虽临玄武观，不识紫微宫。年代俄成昔，唯馀风月同。"
"侍皇太子宴应令诗","隋","沈君道","副君监抚暇，禁苑暂停车。水落金沙浅，云高玉叶疏。随厨白羽驾，逐钓紫鳞鱼。饱德良无已，荣陪终宴馀。"
"与胡师耽同系胡州出被刑狱中诗","隋","鲁本","叔夜弦初绝，韩安灰未然。相悲不相见，幽絷与幽泉。"
"送别秦王学士江益诗","隋","刘梦予","百年风月意，一旦死生分。客心还送客，悲我复悲君。"
"咏桐诗","隋","陆季览","摇落依空井，生死尚馀心。不辞先入爨，惟恨少知音。"
"嘲牛弘","隋","马敞","尝闻陇西牛。千石不用軥。今见陇西牛。卧地打草头。"
"东海悬崖题诗","隋","王谟","因巡来到此，瞩海看波流。自兹一度往，何日更回眸。"
"遗于仲文诗","隋","乙支文德","神策究天文，妙算穷地理。战胜功既高，知足愿云止。"
"书屏风诗","隋","大义公主","盛衰等朝露，世道若浮萍。荣华实难守，池台终自平。富贵今何在，空事写丹青。杯酒恒无乐，弦歌讵有声。余本皇家子，飘流入虏廷。一朝睹成败，怀抱忽纵横。古来共如此，非我独申名。惟有明君曲，偏伤远嫁情。"
"十索四首 其一","隋","丁六娘","裙裁孔雀罗，红绿相参对。映以蛟龙锦，分明奇可爱。粗细君自知，从郎索衣带。"
"十索四首 其二","隋","丁六娘","为性爱风光，偏憎良夜促。曼眼腕中娇，相看无厌足。欢情不耐眠，从郎索花烛。"
"十索四首 其三","隋","丁六娘","君言花胜人，人今去花近。寄语落花风，莫吹花落尽。欲作胜花妆，从郎索红粉。"
"十索四首 其四","隋","丁六娘","二八好容颜，非意得相关。逢桑欲采折，寻枝倒懒攀。欲呈纤纤手，从郎索指环。"
"十索二首 其一","隋","丁六娘","含娇不自转，送眼劳相望。无那关情伴，共入同心帐。欲防人眼多，从郎索锦障。"
"十索二首 其二","隋","丁六娘","兰房下翠帷，莲帐舒鸳锦。欢情宜早畅，密意须同寝。欲共作缠绵，从郎索花枕。"
"赠情人诗","隋","李月素","感郎千金意，含娇抱郎宿。试作帷中音，羞开灯前目。"
"闺思诗","隋","罗爱爱","几当孤月夜，遥望七香车。罗带因腰缓，金钗逐鬓斜。"
"忆情人诗","隋","秦玉鸾","兰幕虫声切，椒庭月影斜。可怜秦馆女，不及洛阳花。"
"因故人归作诗","隋","苏蝉翼","郎去何太速，郎来何太迟。欲借一尊酒，共叙十年悲。"
"寄阮郎诗","隋","张碧兰","郎如洛阳花，妾似武昌柳。两地惜春风，何时一携手。"
"自感诗三首 其一","隋","侯夫人","庭绝玉辇迹，芳草渐成窠。隐隐闻箫鼓，君恩何处多。"
"自感诗三首 其二","隋","侯夫人","欲泣不成泪，悲来翻强歌。庭花方烂熳，无计奈春何。"
"自感诗三首 其三","隋","侯夫人","春阴正无际，独步意如何。不及间花草，翻承雨露多。"
"妆成诗","隋","侯夫人","妆成多自惜，梦好却成悲。不及杨花意，春来到处飞。"
"自遣诗","隋","侯夫人","秘洞扃仙卉，雕房销玉人。毛君真可戮，不肯写昭君。"
"春日看梅诗二首 其一","隋","侯夫人","砌雪无消日。卷帘时自颦。庭梅对我有怜意。先露枝头一点春。"
"春日看梅诗二首 其二","隋","侯夫人","香清寒艳好。谁惜是天真。玉梅谢后阳和至。散与群芳自在春。"
"王劭引枯树歌","隋","无名氏","老子庙前古枯树。东南枝如伞。圣主从此去。"
"长白山歌","隋","无名氏","长白山头百战场，十十五五把长枪。不畏官军十万众，只怕荣公第六郎。"
"炀帝梦二竖子歌","隋","无名氏","住亦死。去亦死。未若乘船渡江水。"
"汨罗土人为屈原歌","隋","无名氏","何由得渡湖。"
"文中子梦颜子援琴歌","隋","无名氏","礼乐既正。诗书既成。赞明易道。聿修玄经。归休乎。何必永厥龄。"
"柳彧上表引歌谣","隋","无名氏","老禾不早杀，馀种秽良田。"
"选人为辛亶歌","隋","无名氏","辛亶去。吏部明。开贤路。遇太平。今年定知不可得。后岁仍期更入京。"
"炀帝时并州童谣","隋","无名氏","一张纸。两张纸。客量小儿作天子。"
"炀帝时童谣","隋","无名氏","萧萧亦复起。"
"隋末江东童谣","隋","无名氏","江水保泠泠，杨柳何青青。人今正好乐，已复戍彭城。"
"大业长白山谣","隋","无名氏","长白山前知世郎。纯著红罗绵背裆。长槊侵天半。轮刀耀日光。上山吃獐鹿。下山吃牛羊。忽闻官军至。提刀向前荡。譬如辽东死。斩头何所伤。"
"长安为崔弘度屈突盖语","隋","无名氏","宁饮三升醋，不见崔弘度。宁炙三斗艾，不逢屈突盖。"
"相州百姓为樊叔略语","隋","无名氏","智无穷清乡公。上下正。樊安定。"
"时人为刘昉郑译语","隋","无名氏","刘昉牵前，郑译推后。"
"幽州为卢昌衡卢思道语","隋","无名氏","卢家千里。释奴龙子。"
"时人为保妥萧慎语","隋","无名氏","世有两隽。白杨何妥。青杨萧慎。"
"时人为崔儦李若语","隋","无名氏","京师灼灼。崔儦李若。"
"邺下为释灵裕语","隋","无名氏","衍法师伏道不伏俗。裕法师道俗俱伏。"
"谭公府中为裴镜民语","隋","无名氏","令德日新裴镜民。"
"刘炫引谚论政敝","隋","无名氏","老吏抱案死。"
"时人为库狄士文语","隋","无名氏","刺史罗刹政，司马蝮蛇瞋。长史含笑判，清河生吃人。"
"王子思归歌","隋","无名氏","洞庭兮木秋。涔阳兮草衰。去千乘之家国。作咸阳之布衣。"
"祠洛水歌","隋","无名氏","洛阳之水，其色苍苍。祠祭大泽，倏忽南临。洛滨醊祷，色连三光。"
"古歌","隋","无名氏","边城晏闻汉阳掺。黄尘萧萧白日暗。"
"出塞","隋","无名氏","候骑出甘泉，奔命入居延。旗作浮云影，阵如明月弦。"
"项王歌","隋","无名氏","无复拔山力，谁论盖世才。欲知汉骑满，但听楚歌哀。悲看骓马去，泣望舣舟来。"
"于阗采花","隋","无名氏","山川虽异所，草木尚同春。亦如溱洧地，自有采花人。"
"沐浴子","隋","无名氏","澡身经兰泛，濯发傃芳洲。折荣聊踯躅，攀桂且淹留。"
"泽雉","隋","无名氏","擅场延绣颈，朝飞弄绮翼。饮啄常自在，惊雄恒不息。"
"黄门倡歌","隋","无名氏","佳人俱绝世，握手上春楼。点黛方初月，缝裙学石榴。君王入朝罢，争竞理衣裘。"
"圜丘歌八首 其一 昭夏","隋","牛弘等奉诏作","肃祭典，协良辰。具嘉荐，俟皇臻。礼方成，乐已变。感灵心，回天眷。辟华阙，下乾宫。乘精气，御祥风。望爟火，通田烛。膺介圭，受瑄玉。神之临，庆阴阴。烟衢洞，宸路深。善既福，德斯辅。流鸿祚，遍区寓。"
"圜丘歌八首 其二 皇夏","隋","牛弘等奉诏作","于穆我后，昭明有融。道济区域，功格玄穹。百神警卫，万国承风。仁深德厚，信洽义丰。明发思政，勤忧在躬。鸿基惟永，福祚长隆。"
"圜丘歌八首 其三 登歌","隋","牛弘等奉诏作","德深礼大，道高飨穆。就阳斯恭，陟配惟肃。血膋升气，冕裘标服。诚感清玄，信陈史祝。祗承灵贶，载膺多福。"
"圜丘歌八首 其四 諴夏","隋","牛弘等奉诏作","肇禋崇祀，式奉尊灵。因高尽敬，扫地推诚。六宗随兆，五纬陪营。云和发韵，孤竹扬声。我粢既絜，我酌惟明。元神是鉴，百禄来成。"
"圜丘歌八首 其五 文舞","隋","牛弘等奉诏作","皇矣上帝，受命自天。睿图作极，文教遐宣。四方监观，万国陶甄。有苗斯格，无得称焉。天地之经，和乐具举。休徵咸萃，要荒式序。正位履端，秋霜春雨。"
"圜丘歌八首 其六 需夏","隋","牛弘等奉诏作","礼以恭事，荐以飨时。载清玄酒，备絜芗萁。回旒分爵，思媚轩墀。惠均撤俎，祥降受厘。十伦以具，百福斯滋。克昌厥德，永祚鸿基。"
"圜丘歌八首 其七 武舞","隋","牛弘等奉诏作","御历膺期，乘乾表则。成功戡乱，顺时经国。兵畅五材，武弘七德。憬彼遐裔，化行充塞。三道备举，二仪交泰。情发自中，义均莫大。祀敬恭肃，钟鼓繁会。万国斯欢，兆民斯赖。享兹介福，康哉元首。惠我无疆，天长地久。"
"圜丘歌八首 其八 昭夏","隋","牛弘等奉诏作","享序洽，祀礼施。神之驾，严将驰。奔精驱，长离耀。牲烟达，絜诚照。腾日驭，鼓电鞭。辞下土，升上玄。瞻寥廓，杳无际。澹群心，留馀惠。"
"五郊歌五首 其一 青帝歌角音","隋","牛弘等奉诏作","震宫初动，木德惟仁。龙精戒旦，鸟历司春。阳光煦物，温风先导。岩处载惊，膏田已冒。牺牲丰絜，金石和声。怀柔备礼，明德惟馨。"
"五郊歌五首 其二 赤帝歌徵音","隋","牛弘等奉诏作","长嬴开序，炎上为德。执礼司萌，持衡御国。重离得位，芒种在时。含樱荐实，木槿垂蕤。庆赏既行，高明可处。顺时立祭，事昭福举。"
"五郊歌五首 其三 黄帝歌宫音","隋","牛弘等奉诏作","爰稼作土，顺位称坤。孕金成德，履艮为尊。黄本内色，宫实声始。万物资生，四时咸纪。灵坛泛扫，盛乐高张。威仪孔备，福履无疆。"
"五郊歌五首 其四 白帝歌商音","隋","牛弘等奉诏作","西成肇节，盛德在秋。三农稍已，九谷行收。金气肃杀，商威飂戾。严风鼓茎，繁霜陨蒂。厉兵诘暴，敕法慎刑。明神降嘏，国步惟宁。"
"五郊歌五首 其五 黑帝歌羽音","隋","牛弘等奉诏作","玄英启候，冥陵初起。虹藏于天，雉化于水。严关重闭，星回日穷。黄钟动律，广莫生风。玄樽示本，天产惟质。恩覃外区，福流京室。"
"諴夏","隋","牛弘等奉诏作","禘祖垂典，郊天有章。以孟之春，于国之阳。茧栗惟诚，陶匏斯尚。人神接礼，明幽交畅。火灵降祚，火历载隆。烝哉帝道，赫矣皇风。"
"雩祭歌 諴夏二首 其一","隋","牛弘等奉诏作","朱明启候。时载阳。肃若旧典。延五方。嘉荐以陈。盛乐奏。气序和平。资灵佑。公田既雨。私亦濡。民殷俗富。政化敷。"
"雩祭歌 諴夏二首 其二","隋","牛弘等奉诏作","四方有祀，八蜡酬功。收藏既毕，榛葛送终。使之必报，祭之斯索。三时告劳，一日为泽。神祗必来，鳞羽咸致。惟义之尽，惟仁之至。年成物阜，罢役息民。皇恩已洽，灵庆无垠。"
"朝日夕月歌二首 其一 朝日諴夏","隋","牛弘等奉诏作","扶木上朝暾，嵫山沈暮景。寒来游晷促，暑至驰辉永。时和合璧耀，俗泰重轮明。执圭尽昭事，服冕罄虔诚。"
"朝日夕月歌二首 其二 夕月諴夏","隋","牛弘等奉诏作","澄辉烛地域，流耀镜天仪。历草随弦长，珠胎逐望亏。成形表蟾兔，窃药资王母。西郊礼既成，幽坛福惟厚。"
"方丘歌四首 其一 昭夏","隋","牛弘等奉诏作","柔功畅，阴德昭。陈瘗典，盛玄郊。篚幂清，膋鬯馥。皇情虔，具寮肃。笙颂合，鼓鼗会。出桂旌，屯孔盖。敬如在，肃有承。神胥乐，庆福膺。"
"方丘歌四首 其二 登歌","隋","牛弘等奉诏作","道惟生育，器乃包藏。报功称范，殷荐有常。六瑚已馈，五齐流香。贵诚尚质，敬洽义章。神祚惟永，帝业增昌。"
"方丘歌四首 其三 諴夏","隋","牛弘等奉诏作","厚载垂德，昆丘主神。阴坛吉礼，北至良辰。鉴水呈絜，牲栗表纯。樽壶夕启，币玉朝陈。群望咸秩，精灵毕臻。祚流于国，祉被于人。"
"方丘歌四首 其四 昭夏","隋","牛弘等奉诏作","奠既彻，献已周。竦灵驾，逝远游。洞四极，吊九县。庆方流，祉恒遍。埋玉气，掩牲芬。晰神理，显国文。"
"諴夏","隋","牛弘等奉诏作","四海之内，一和之壤。地曰神州，物赖生长。咸池既降，泰折斯飨。牲牷尚黑，圭玉实两。九寓载宁，神功克广。"
"社稷歌四首 其一 春祈社諴夏","隋","牛弘等奉诏作","厚地开灵，方坛崇祀。达以风露，树之松梓。勾萌既申，芟柞伊始。恭祈粢盛，载膺休祉。"
"社稷歌四首 其二 春祈稷諴夏","隋","牛弘等奉诏作","粒食兴教，播厥有先。尊神致絜，报本惟虔。瞻榆束耒，望杏开田。方凭戬福，伫咏丰年。"
"社稷歌四首 其三 秋报社諴夏","隋","牛弘等奉诏作","北墉申礼，单出表诚。丰牺入荐，华乐在庭。原隰既平，泉流又清。如云已望，高廪斯盈。"
"社稷歌四首 其四 秋报稷諴夏","隋","牛弘等奉诏作","民天务急，农亦勤止。或萒或藨，惟亹惟芑。凉风戒时，岁云秋矣。物成则报，功施必祀。"
"先农歌 諴夏","隋","牛弘等奉诏作","农祥晨晰，土膏初起。春原俶载，青坛致祀。敛跸长阡，回旌外壝。房俎饰荐，山罍沈滓。亲事朱弦，躬持黛耜。恭神务穑，受禧隆祉。"
"先圣先师歌 諴夏","隋","牛弘等奉诏作","经国立训，学重教先。三坟肇册，五典留篇。开凿理著，陶铸功宣。东胶西序，春诵夏弦。芳尘载仰，祀典无骞。"
"太庙乐歌九首 其一 迎神歌","隋","牛弘等奉诏作","务本兴教，尊神体国。霜露感心，享祀陈则。官联式序，奔走在庭。几筵结慕，裸献惟诚。嘉乐载合，神其降止。永言保之，锡以繁祉。"
"太庙乐歌九首 其二 登歌","隋","牛弘等奉诏作","孝熙严祖，师象敬宗。惟皇肃肃，有来雍雍。雕梁霞复，绣橑云重。观德自感，奉璋伊恭。彝斝尽饰，羽缀有容。升歌发藻，景福来从。"
"太庙乐歌九首 其三 俎入歌","隋","牛弘等奉诏作","祭本用初，祀由功举。骏奔咸会，供神有序。明酌盈樽，丰牺实俎。幽金既荐，缋错维旅。享由明德，香非稷黍。载流嘉庆，克固鸿绪。"
"太庙乐歌九首 其四 皇高祖太原府君神室歌","隋","牛弘等奉诏作","缔基发祥，肇源兴庆。乃仁乃哲，克明克令。庸宣国图，善流人咏。开我皇业，七百同盛。"
"太庙乐歌九首 其五 皇曾祖康王神室歌","隋","牛弘等奉诏作","皇条俊茂，帝系灵长。丰功叠轨，厚利重光。福由善积，代以德彰。严恭尽礼，永锡无疆。"
"太庙乐歌九首 其六 皇祖献王神室歌","隋","牛弘等奉诏作","盛才必达，丕基增旧。涉渭同符，迁邠等构。弘风迈德，义高道富。神鉴孔昭，王猷克懋。"
"太庙乐歌九首 其七 皇考太祖武元皇帝神室歌","隋","牛弘等奉诏作","深仁冥著，至道潜敷。皇矣太祖，耀名天衢。剪商隆祚，奄宅隋区。有命既集，诞开灵符。"
"太庙乐歌九首 其八 饮福酒歌","隋","牛弘等奉诏作","神道正直，祀事有融。肃雍备礼，庄敬在躬。羞燔已具，奠酹将终。降祥惟永，受福无穷。"
"太庙乐歌九首 其九 送神歌","隋","牛弘等奉诏作","飨礼具，利事成。伫旒冕，肃簪缨。金奏终，玉俎撤。尽孝敬，穷严絜。人只分，哀乐半。降景福，凭幽赞。"
"元会大飨歌十一首 其一 皇夏","隋","牛弘等奉诏作","深哉皇度，粹矣天仪。司陛整跸，式道先驰。八屯雾拥，七萃云披。退扬进揖，步矩行规。句陈乍转，华盖徐移。羽旗照耀，圭组陆离。居高念下，处安思危。照临有度，纪律无亏。"
"元会大飨歌十一首 其二 肆夏","隋","牛弘等奉诏作","惟熙帝载，式固王猷。体乾建本，是曰孟侯。驰道美汉，寝门称周。德心既广，道业惟优。傅保斯导，贤才与游。瑜玉发响，画轮停辀。皇基方峻，七畅恒休。"
"元会大飨歌十一首 其三 食举歌","隋","牛弘等奉诏作","燔黍设教。礼之始。五味相资。火为纪。平心和德。在甘旨。牢羞既陈。钟石俟。以斯而御。扬盛轨。"
"元会大飨歌十一首 其四","隋","牛弘等奉诏作","养身心敬。礼食昭。时和岁阜。庶物饶。盐梅既济。鼎铉调。特以肤腊。加臐膮。威仪济济。懋皇朝。"
"元会大飨歌十一首 其五","隋","牛弘等奉诏作","饔人进羞。乐侑作。川潜之脍。云飞臛。甘酸有宜。芬勺药。金敦玉豆。盛交错。御鼓既声。安以乐。"
"元会大飨歌十一首 其六","隋","牛弘等奉诏作","玉食惟后。膳必珍。芳菰既絜。重秬新。是能安体。又调神。荆包必至。海贡陈。用之有节。德无垠。"
"元会大飨歌十一首 其七","隋","牛弘等奉诏作","嘉羞入馈。犹化谧。沃土名滋。帝台实。阳华之菜。雕陵栗。鼎俎芬芳。豆笾溢。通幽致远。车书一。"
"元会大飨歌十一首 其八","隋","牛弘等奉诏作","道高物备。食多方。山肤既善。水豢良。桓蒲在位。簨业张。加笾折俎。烂成行。恩风下济。道化光。"
"元会大飨歌十一首 其九","隋","牛弘等奉诏作","礼以安国。仁为政。具物必陈。饔牢盛。罝罘斤斧。顺时令。怀生熙熙。皆得性。于兹宴喜。流嘉庆。"
"元会大飨歌十一首 其十","隋","牛弘等奉诏作","皇道四达。礼乐成。临朝日举。表时平。甘芳既饫。醑以清。扬休玉卮。正性情。隆我帝载。永明明。"
"元会大飨歌十一首 其十一 上寿歌","隋","牛弘等奉诏作","俗已乂。时又良。朝玉帛。会衣裳。基同北辰久。寿共南山长。黎元鼓。腹乐未央。"
"宴群臣登歌","隋","牛弘等奉诏作","皇明驭历，仁深海县。载择良辰，式陈高宴。颙颙卿士，昂昂侯甸。车旗煜爚，衣缨葱茜。乐正展悬，司宫饰殿。三揖称礼，九宾为传。圆鼎临碑，方壶在面。鹿鸣成曲，嘉鱼入荐。筐篚相辉，献酬交遍。饮和饱德，恩风长扇。"
"皇后房内歌","隋","牛弘等奉诏作","至顺垂典，正内弘风。母仪万国，训范六宫。求贤启化，进善宣功。家邦载序，道业斯融。"
"大射登歌","隋","牛弘等奉诏作","道谧金科照，时乂玉条明。优贤飨礼洽，选德射仪成。銮旗郁云动，宝轪俨天行。巾车整三乏，司裘饰五正。鸣球响高殿，华钟震广庭。乌号传昔美，淇卫著前名。揖让皆时杰，升降尽朝英。附枝观体定，杯水睹心平。丰觚既来去，燔炙复纵横。欣看礼乐盛，喜遇黄河清。"
"凯乐歌辞三首 其一 述帝德","隋","牛弘等奉诏作","于穆我后，睿哲钦明。膺天之命，载育群生。开元创历，迈德垂声。朝宗万寓，祗事百灵。焕乎皇道，昭哉帝则。惠政滂流，仁风四塞。淮海未宾，江湖背德。运筹必胜，濯征斯克。八荒雾卷，四表云褰。雄图盛略，迈后光前。寰区已泰，福祚方延。长歌凯乐，天子万年。"
"凯乐歌辞三首 其二 述诸军用命","隋","牛弘等奉诏作","帝德远覃，天维宏布。功高云天，声隆韶濩。惟彼海隅，未从王度。皇赫斯怒，元戎启路。桓桓猛将，赳赳英谟。攻如燎发，战似摧枯。救兹涂炭，克彼妖逋。尘清两越，气静三吴。鲸鲵已夷，封疆载辟。班马萧萧，归旌奕奕。云台表效，司勋纪绩。业并山河，道固金石。"
"凯乐歌辞三首 其三 述天下太平","隋","牛弘等奉诏作","阪泉轩德，丹浦尧勋。始实以武，终乃以文。嘉乐圣主，大哉为君。出师命将，廓定重氛。书轨既并，干戈是戢。弘风设教，政成人立。礼乐聿兴，衣裳载缉。风云自美，嘉祥爰集。皇皇圣政，穆穆神猷。牢笼虞夏，度越姬刘。日月比耀，天地同休。永清四海，长帝九州。"
"文武舞歌二首 其一 文舞歌","隋","牛弘等奉诏作","天眷有属，后德惟明。君临万宇，昭事百灵。濯以江汉，树之风声。罄地毕归，穷天皆至。六戎仰朔，八蛮请吏。烟云献彩，龟龙表异。缉和礼乐，燮理阴阳。功由舞见，德以歌彰。两仪同大，日月齐光。"
"文武舞歌二首 其二 武舞歌","隋","牛弘等奉诏作","惟皇御宇，惟帝乘乾。五材并用，七德兼宣。平暴夷险，拯溺救燔。九域载安，兆庶斯赖。续地之厚，补天之大。声隆有截，化覃无外。鼓钟既奋，干戚攸陈。功高德重，政谧化淳。鸿休永播，久而弥新。"
"游三学山诗","隋","释智炫","秀岭接重烟，嵚岑上半天。绝岩低更举，危峰断复连。侧石倾斜涧，回流泻曲泉。野红知草冻，春来鸟自传。树锦无机织，猿鸣讵假弦。叶密风难度，枝疏影易穿。抱帙依闲沼，策杖戏荒田。游心清汉表，置想白云边。荣名非我愿，息意且萧然。"
"祖道赋诗","隋","慧晓","平生本胡越，闽吴各异津。联翩一倾盖，便作法城亲。清谈解烦累，愁眉始得伸。今朝忽分手，恨失眼中人。子向径何道，慧业日当新。我住邗江侧，终为松下尘。沈浮从此隔，无复更有因。此别终天别，迸泪忽沾巾。"
"临终诗二首 其一 哀速终","隋","释灵裕","今日坐高堂，明朝卧长棘。一生聊已竟，来报将何息。"
"临终诗二首 其二 悲永殡","隋","释灵裕","命断辞人路，骸送鬼门前。从今一别后，更会几何年。"
"送别诗","隋","释智才","镜中辞旧识，灞岸别新知。年来木应老，只为数经离。"
"戏题方圆动静四字诗","隋","昙延","方如方等城，圆如智慧日。动则识波浪，静类涅槃室。"
"媱泆曲","隋","沸大","煌煌郁金。生于野田。过时不采。宛见弃捐。曼尔丰炽。华色惟新。与我同欢。"
"委靡辞","隋","沸大","宿心嘉尔，故固良媒。问名谐帅，占相良时。惨惨惕惕，惧尔不来。既睹尔颜，我心怡怡。今不合欢，岂徒费哉。斯誓为定，淑女何疑。"
"禅暇诗","隋","无名释","峨峨王舍城，郁郁灵竹园。中有神化长，巧诱入幽玄。善人募授福，恶友乐仇怨。善恶升沈异，薰莸别露门。"
"石鼓歌","隋","张丽英","石鼓石鼓。悲哉下土。自我来观。民生实苦。哀哉世事。悠悠我意。我意不可辱兮王威不可夺余志。有鸾有凤。自歌自舞。凌云历汉。远绝尘罗。世人之子。其如我何。暂来期会。运往即乖。父兮母兮无伤我怀。"
"灵凤歌","隋","配英","杳杳灵凤，绵绵长归。悠悠我思，永与愿违。万劫无期，何时来飞。"
"赠马明生诗二首 其一","隋","太真夫人","暂舍墉城内，命驾岱山阿。仰瞻太清阙，云楼郁嵯峨。虚中有真人，来往河纷葩。炼形保自然，俯仰食太和。朝朝九天王，夕馆还西华。流精可飞腾，吐纳养青芽。至药非金石，风生自然歌。上下凌景霄，羽衣何婆娑。五岳非妾室，玄都是我家。下看荣竞子，笃似蛙与蟆。顾盼尘浊中，忧患自相罗。苟未悟妙旨，安事于琢磨。祸凑由道泄，密慎福臻多。"
"赠马明生诗二首 其二","隋","太真夫人","昔往昆陵宫，共讲天年延。金液虽可遐，示若太和仙。仰登冥灵台，虚仙咏灵人。忽遇榑桑王，九老仙都真。驾骖紫虬辇，灵颜一何鲜。启我寻长途，邀我自然津。告以鸿飞术，授以玉胎篇。琼膏凝玄气，素女为我陈。俯挹琳凤腴，仰止飘三天。云纲立尔步，五岳可暂还。玄都安足远，蓬莱山脚间。传受相亲爱，结友为天人。替即游形对，祸必无愚贤。秘则享无倾，泄则躯身颠。"
"临去箸诗三首 其一","隋","马明生","太和何久长，人命将不永。吸如朝露晞，奄忽睡觉醒。生生世所悟，伤生由莫静。我将寻真人，澄神挹容景。盘桓昆陵宫，玄都可驰骋。涓子牵我游，太真来见省。朝朝王母前，夕归钟岳岭。仰采琼瑶葩，俯漱琳琅井。千龄犹一刻，万纪如电顷。"
"临去箸诗三首 其二","隋","马明生","天地自有常，人命最险毳。年若惊弦发，时犹轻矢逝。虽有灼灼姿，玉为尘生秽。秋草无秋耀，绿叶岂终岁。惜彼繁茂摧，哀彼寒霜厉。有存理必亡，有兴故有废。真官戏玄津，与物无凝滞。神冲紫霄内，形栖山水际。对虚忘有怀，游目托容裔。风尘将何来，真道故可大。"
"临去箸诗三首 其三","隋","马明生","浊尘谅为叹，世乐岂足预。振褐扫尘遐，飘飘独远举。寥寥岩岳际，萧萧纵万虑。灵真与我游，落景乘鸿御。朝乘云轮来，夕驾扶摇去。嗷嘈天地中，嚣声安得附。"
"遗世四言诗","隋","阴长生","维予之先，佐命唐虞。爰逮汉世，紫艾重纾。予独好道，而为匹夫。高尚素志，不事王侯。贪生得生，亦又何求。超迹苍霄，乘龙驾浮。青要承翼，与我为仇。入火不灼，蹈波不濡。逍遥太极，何虑何忧。游戏仙都，顾悯群愚。年命之逝，如川之流。奄忽未几，泥土为传。驰走索死，不肯暂休。予之圣师，体道之真。升腾变化，松乔为邻。维予同学，一十二人。寒苦求道，历二十年。中多怠惰，志行不坚。痛乎诸子，命也自天。天不妄授，道必归贤。身投幽壤，何时可还。嗟尔将来，勤加精研。勿为流俗，富贵所牵。神丹一成，升彼九天。寿同三光，何但亿千。惟予垂发，少好道德。弃家随师，东西南北。委放五经，避世自匿。三十馀年，名山之侧。寒不遑衣，饥不暇食。思不敢归，劳不敢息。奉事圣师，承颜悦色。面垢足胝，乃见哀识。遂传要诀，恩深不测。妻子延年，咸享无极。黄白既成，货财千亿。役使鬼神，玉女侍侧。予得度世，神丹之力。"
"空中歌三首 其一","隋","葛玄","真人昔遗教，悯念孤痴子。嬖邪不信道，祸乱由斯起。身随朝露晞，悔恨何有己。罪大不可掩，流毒将谁理。冥冥未出期，劫尽方当止。转轮贫贱家，仍复为役使。四体或不完，蹩躠行乞市。不知积罪报，怨天神不恃。大道常无为，弘之由善始。吾今获轻举，修行立功尔。三界尽稽首，从容紫宫里。停驾虚元中，人生若流水。临别属素翰，粗标灵妙纪。"
"空中歌三首 其二","隋","葛玄","我今便升天，悯念诸儒英。大道体虚无，寂寂中有精。视之若冥昧，窈窈中昭明。莫言道虚诞，所患不至诚。奚不登名山，诵是洞真经。一讽而一咏，玄音彻太清。太上辉金容，众仙齐应声。十方散香花，燔烟旃檀馨。皇娥奏九韶，鸾凤谐和鸣。龙驾翳空迎，华盖曜查冥。翛闲劫仞台，帝释欻降庭。八王奉丹液，挹漱身腾轻。逍遥有无间，流朗绝形名。神童夹侍侧，自然朝万灵。飘飘八景舆，游衍白玉京。七祖升福堂，先亡悉超生。王侯能笃信，必为天下贞。大人体至德，一切蒙其成。"
"空中歌三首 其三","隋","葛玄","散诞游山水，吐纳灵和津。炼气同希夷，静咏道德篇。至心宗玄一，冥感今乃宣。飞驾御九龙，飘飘乘紫烟。华景曜空衢，红云拥帝前。暂迂蓬莱宫，倏忽已宾天。伟伟众真会，渺渺凌重玄。体固无终劫，金颜随日鲜。欢乐太上境，悲念一切人。谁能离死坏，结是冥中缘。悠悠成至道，无有入无问。微妙良难测，智者谓我贤。若能弘众妙，轻举升神仙。"
"诗二首 其一","隋","扈谦","风从牖中入，酒在杯中摇。手握四十九，灵光在上照。巍峨丛蓍下，独向冥理笑。"
"诗二首 其二","隋","扈谦","进不登龙门，退不求名位。无以消白日，常作巍峨醉。"
"歌","隋","李仙君","金鼎天门开，反童复婴孩。日月照昆仑，真君自然来。三年结黄云，千日成圣胎。九年登金阙，一纪升三台。龙虎自然交，上帝安金台。众神仰天表，忻慕心徘徊。子今受灵文，专心如死灰。积功十二年，功毕登云梯。白光生圆象，紫气冲云霓。端虚念太乙，浩劫天地齐。"
"人间可哀之曲","隋","武夷君","天上人间兮会合疏稀。日落西山兮夕鸟归飞。百年一饷兮志与愿违。天宫咫尺兮恨不相随。"
"隋故太原王夫人墓志铭","隋","无名氏","屹然孤坟，南阜之墩。殒我慈母，苍天不仁。涧水夜流，松烟昼昏。□□涟洏，暮暮晨晨。"
"前陈散骑侍郎刘府君墓铭并序","隋","无名氏","羡乎元族，厥裔彭徐。膺灵启业，秉玺神书。传符永代，独擅邦除。先根氓主，末叶斯□。可伤黔□，□愧皇墟。古今乃异，盈长空无。瑞□上纪，凡挟嚣愚。昔食九土，昔食九士。令□□□，所莅唯守。所宰唯令，五等相仍，无期九命。钦咨散骑，水洁璆辉。州里崇仁，朝敦君子。德俦菹溺，行侪□李。文秀长卿，武该樊杞。献秩孔臧，林茅悊士。天禄阡沦，归□窀里。岁月久长，靡言回纪。"
"大隋仪同三司建州刺史故徐君墓志铭","隋","无名氏","崇基负海，建国□□。遗□后嗣，留爱于民。兴王启霸，世属功臣。攀龙矫足，高蹈燕秦。美矣高□，华哉盛族。馀庆必隆，挺兹岳牧。无遗两□，有荣五服。负石沉江，嗽流岩谷。公之诞嗣，荫□馀荣。承家主奠，实彼高明。敦崇礼让，修拭身名。诗骚散志，风月吟情。冽□□朝，位隆二国。吏仰其威，民思其德。卷舒图史，遨游儒墨。道□南容，□逾□北。方城刺举，求瘼帷褰。衢奔竹马，水涸贪泉。慈仁孝悌，公亦有焉。九皋□响，声闻于天。梁木横□，太山其颓。哲人萎矣，呜呼哀哉。悲风满□，愁云□开。泪将花堕，鸟共声哀。素车同萃，白马俱来。挂剑空存，悬□徒在。□返北城，□旋南海。芳林欲正，□风无改。孝子欲养，慈亲不在。"
"玄卿镜铭","隋","无名氏","日初升，月初盈。纤翳不生，肖兹万形。是曰撄宁，瑩虚太清。"
"赠马明生诗二首","隋","太真夫人","暂舍墉城内，命驾岱山阿。仰瞻太清阙，云楼郁嵯峨。虚中有真人，来往河纷葩。炼形保自然，俯仰食太和。朝朝九天王，夕馆还西华。流精可飞腾，吐纳养青芽。至药非金石，风生自然歌。上下凌景霄，羽衣何婆娑。五岳非妾室，玄都是我家。下看荣竞子，笃似蛙与蟆。顾盼尘浊中，忧患自相罗。苟未悟妙旨，安事于琢磨。祸凑由道泄，密慎福臻多。昔往昆陵宫，共讲天年延。金液虽可遐，示若太和仙。仰登冥灵台，虚仙咏灵人。忽遇榑桑王，九老仙都真。驾骖紫虬辇，灵颜一何鲜。启我寻长途，邀我自然津。告以鸿飞术，授以玉胎篇。琼膏凝玄气，素女为我陈。俯挹琳凤腴，仰止飘三天。云纲立尔步，五岳可暂还。玄都安足远，蓬莱山脚间。传受相亲爱，结友为天人。替即游形对，祸必无愚贤。秘则享无倾，泄则躯身颠。"
"碧玉歌","隋","无名氏","碧玉破瓜时，郎为情颠倒。芙蓉陵霜荣，秋容故尚好。碧玉小家女，不敢攀贵德。感郎千金意，惭无倾城色。"
"华山畿二十五首","隋","无名氏","华山畿。君既为侬死。独活为谁施。欢若见怜时。棺木为侬开。闻欢大养蚕，定得几许丝。所得何足言，奈何黑瘦为。夜相思。投壶不得箭。忆欢作娇时。开门枕水渚。三刀治一鱼。历乱伤杀汝。未敢便相许。夜闻侬家论。不持侬与汝。懊恼不堪止。上床解要绳。自经屏风里。啼著曙。泪落枕将浮。身沉被流去。将懊恼。石阙昼夜题。碑泪常不燥。别后常相思。顿书千丈阙。题碑无罢时。奈何许。所欢不在间。娇笑向谁绪。隔津欢。牵牛语织女。离泪溢河汉。啼相忆。泪如漏刻水。昼夜流不息。著处多遇罗。的的往年少。艳情何能多。无故相然我。路绝行人断。夜夜故望汝。一坐复一起。黄昏人定后。许时不来已。摩可浓。巷巷相罗截。终当不置汝。不能久长离。中夜忆欢时。抱被空中啼。腹中如汤灌。肝肠寸寸断。教侬底聊赖。相送劳劳渚。长江不应满。是侬泪成许。奈何许。天下人何限。慊慊只为汝。郎情难可道。欢行豆挟心。见荻多欲绕。松上萝。愿君如行云。时时见经过。夜相思。风吹窗帘动。言是所欢来。长鸣鸡。谁知侬念汝。独向空中啼。腹中如乱丝。愦愦适得去。愁毒已复来。"
"读曲歌八十九首","隋","无名氏","花钗芙蓉髻，双鬓如浮云。春风不知著，好来动罗裙。念子情难有。已恶动罗裙。斩侬入怀不。红蓝与芙蓉，我色与欢敌。莫案石榴花，历乱听侬摘。千叶红芙蓉，照灼绿水边。馀花任郎摘，慎莫罢侬连。思欢久。不爱独枝莲。只惜同心藕。打坏木栖床，谁能坐相思。三更书石阙，忆子夜啼碑。奈何不可言。朝看莫牛迹。知是宿蹄痕。娑拖何处归，道逢播掿郎。口朱脱去尽，花钗复低昂。所欢子。莲从胸上度。刺忆庭欲死。揽裳踱。跣把丝织履。故交白足露。上知所。所欢不见怜。憎状从前度。思难忍。络罂语犹壶。倒写侬顿尽。上树摘桐花，何悟枝枯燥。迢迢空中落，遂为梧子道。桐花特可怜。愿天无霜雪。梧子解千年。柳树得春风，一低复一昂。谁能空相忆，独眠度三阳。折杨柳。百鸟园林啼。道欢不离口。縠衫两袖裂，花钗鬓边低。何处分别归，西上古馀啼。所欢子。不与他人别。啼是忆郎耳。披被树明灯，独思谁能忍。欲知长寒夜，兰灯倾壶尽。坐起叹汝好。愿他甘丛香。倾筐入怀抱。逋发不可料。憔悴为谁睹。欲知相忆时。但看裙带缓几许。忆欢不能食。徘徊三路间。因风觅消息。朝日光景开，从君良燕游。愿如卜者策，长与千岁龟。所欢子。问春花可怜。括插袮裆里。芳萱初生时，知是无忧草。双眉画未成，那能就郎抱。百花鲜。谁能怀春日。独入罗帐眠。闻欢得新侬。四支懊如垂。鸟散放行路。井中百翅不能飞。怜欢敢唤名，念欢不呼字。连唤欢复欢，两誓不相弃。奈何许。石阙生口中。衔碑不得语。白门前。乌帽白帽来。白帽郎是侬。良不知乌帽郎是谁。初阳正二月，草木郁青青。蹑履步前园，时物感人情。青幡起御路，绿柳荫驰道。欢赠玉树筝，侬送千金宝。桃花落已尽，秋思犹未央。春风难期信，托情明月光。计约黄昏后，人断犹未来。闻欢开方局，已复将谁期。自从别郎后，卧宿头不举。飞龙落药店，骨出只为汝。日光没已尽，宿鸟纵横飞。徙倚望行云，躞蹀待郎归。百度不一回，千书信不归。春风吹杨柳，华艳空徘徊。音信阔弦朔，方悟千里遥。朝霜语白日，知我为欢消。合冥过藩来，向晓开门去。欢取身上好，不为侬作虑。五鼓起开门，正见欢子度。何处宿行还，衣被有霜露。本自无此意，谁交郎举前。视侬转迈迈，不复来时言。自我别欢后，叹音不绝响。茱萸持捻泥，龛有杀子像。家贫近店肆，出入引长事。郎君不浮华，谁能呈实意。念日行不遇，道逢播掿郎。查灭衣服坏，白肉亦黯疮。歔欷暗中啼，斜日照帐里。无油何所苦，但使天明尔。黄丝咡素琴，泛弹弦不断。百弄任郎作，唯莫广陵散。思欢不得来，抱被空中语。月没星不亮，持底明侬绪。诈我不出门，冥就他侬宿。鹿转方相头，丁倒欺人目。欢但且还去，遗信相参伺。契儿向高店，须臾侬自来。欲行一过心，谁我道相怜。摘菊持饮酒，浮华著口边。语我不游行，常常走巷路。败桥语方相，欺侬那得度。阔面行负情，诈我言端的。画背作天图，子将负星历。君行负怜事，那得厚相于。麻纸语三葛，我薄汝粗疏。黄天不灭解，甲夜曙星出。漏刻无心肠，复令五更毕。打杀长鸣鸡。弹去乌臼鸟。愿得连冥不复曙。一年都一晓。空中人。住在高樯深閤里。书信了不通。故使风往尔。侬心常慊慊，欢行由豫情。雾露隐芙蓉，见莲讵分明。非欢独慊慊，侬意亦驱驱。双灯俱时尽，奈许两无由。谁交强缠绵，常持罢作虑。作生隐藕叶，莲侬在何处。相怜两乐事，黄作无趣怒。合散无黄连，此事复何苦。谁交强缠绵，常持罢作意。走马织悬帘，薄情奈当驶。执手与欢别，合会在何时。明灯照空局，悠然未有期。百忆却欲噫，两眼常不燥。蕃师五鼓行，离侬何太早。含笑来向侬，一抱不能置。领后千里带，那顿谁多媚。欢相怜。今去何时来。裲裆别去年。不忍见分题。欢相怜。题心共饮血。流头入黄泉。分作两死计。娇笑来向侬，一抱不能已。湖燥芙蓉萎，莲汝藕欲死。欢心不相怜，慊苦竟何已。芙蓉腹里萎，莲汝从心起。下帷掩灯烛，明月照帐中。无油何所苦，但使天明侬。执手与欢别，欲去情不忍。馀光照已藩，坐见离日尽。种莲长江边，藕生黄蘖浦。必得莲子时，流离经辛苦。人传我不虚，实情明把纳。芙蓉万层生，莲子信重沓。闻乖事难怀，况复临别离。伏龟语石板，方作千岁碑。钤荡与时竞，不得寻倾虑。春风扇芳条，常念花落去。坐倚无精魂，使我生百虑。方局十七道，期会是何处。暂出白门前，杨柳可藏乌。郎作沈水香，侬作博山炉。十期九不果，常抱怀恨生。然灯不下炷，有油那得明。自从近日来，了不相寻博。竹帘裲裆题，知子心情薄。下帷灯火尽，朗月照怀里。无油何所苦，但今天明尔。近日莲违期，不复寻博子。六筹翻双鱼，都成罢去已。一夕就郎宿，通夜语不息。黄蘖万里路，道苦真无极。登店卖三葛，郎来买丈馀。合匹与郎去，谁解断粗疏。侬亦粗经风。罢顿葛帐里。败许尘疏中。紫草生湖边，误落芙蓉里。色分都未获，空中染莲子。闺閤断信使，的的两相忆。譬如水上影，分明不可得。逍遥待晓分，转侧听更鼓。明月不应停，特为相思苦。罢去四五年，相见论故情。杀荷不断藕，莲心已复生。辛苦一朝欢，须臾情易厌。行膝点芙蓉，深莲非骨念。慊苦忆侬欢，书作后非是。五果林中度，见花多忆子。"
"石城乐","隋","无名氏","生长石城下，开窗对城楼。城中诸少年，出入见依投。阳春百花生，摘插环髻前。捥指蹋忘愁，相与及盛年。布帆百馀幅，环环在江津。执手双泪落，何时见欢还。大艑载三千，渐水丈五馀。水高不得渡，与欢合生居。闻欢远行去，相送方山亭。风吹黄蘖藩，恶闻苦篱声。"
"莫愁乐","隋","无名氏","莫愁在何处，莫愁石城西。艇子打两桨，催送莫愁来。闻欢下扬州，相送楚山头。探手抱腰看，江水断不流。"
"襄阳乐","隋","无名氏","朝发襄阳城，暮至大堤宿。大堤诸女儿，花艳惊郎目。上水郎担篙，下水摇双橹。四角龙子幡，环环江当柱。江陵三千三，西塞陌中央。但问相随否，何计道里长。人言襄阳乐，乐作非侬处。乘星冒风流，还侬扬州去。烂漫女萝草，结曲绕长松。三春虽同色，岁寒非处侬。扬州蒲锻环，百钱两三丛。不能买将还，空手揽抱侬。女萝自微薄，寄托长松表。何惜负霜死，贵得相缠绕。恶见多情欢，罢侬不相语。莫作乌集林，忽如提侬去。"
"寿阳乐","隋","无名氏","可怜八公山。在寿阳。别后莫相忘。东台百馀尺。凌风云。别后不忘君。梁长曲水流。明如镜。双林与郎照。辞家远行去。空为君。明知岁月驶。笼窗取凉风。弹素琴。一叹复一吟。夜相思。望不来。人乐我独愁。长淮何烂漫。路悠悠。得当乐忘忧。上我长濑桥。望归路。秋风停欲度。衔泪出伤门。寿阳去。必还当几载。"
"西乌夜飞","隋","无名氏","日从东方出，团团鸡子黄。夫妇恩情重，怜欢故在傍。暂请半日给，徙倚娘店前。目作宴瑱饱，腹作宛恼饥。我昨忆欢时，揽刀持自刺。自刺分应死，刀作杂楼僻。阳春二三月，诸花尽芳盛。持底唤欢来，花笑莺歌咏。感郎崎岖情，不复自顾虑。臂绳双入结，遂成同心去。"
"宋泰始歌舞曲十二首 其五 天符颂","隋","无名氏","天符革运，世诞英皇。在馆神炫，既壮龙骧。六钟集表，四纬骈光。于穆配天，永休厥祥。明德孚教，幽苻丽纪。山鼎见奇，醴液涵祉。鹓雏耀仪，驺虞游趾。福延亿祚，庆流万祀。帝图凝远，瑞美昭宣。济流月镜，鹿毳霜鲜。甘露降和，花雪表年。孝德载衍，芳风永传。龙跃戎府，玉耀蕃宫。岁淹豫野，玺属嫔中。江波澈映，石柏开文。观毓花蕊，楼凝景云。白乌三获，甘液再呈。嘉穟表沃，连理协成。德充动物，道积通神。宋业允大，灵瑞方臻。王命治兵，有征无战。巾拂以净，丑类革面。玉仪振旅，载戢在辰。中虚巾拂，四表静尘。"
"杨叛儿","隋","无名氏","截玉作手钩，七宝光平天。绣沓织成带，严帐信可怜。暂出白门前，杨柳可藏乌。郎作沈水香，侬作博山炉。送郎乘艇子，不作遭风虑。横篙掷去桨，愿倒逐流去。七宝珠络鼓，教郎拍复拍。黄牛细犊儿，杨柳映松柏。欢欲见莲时，移湖安屋里。芙蓉绕床生，眠卧抱莲子。落秦中庭生，诚知非好草。龙头相钩连，见枝如欲绕。杨叛西随曲，柳花经东阴。风流随远近，飘扬闷侬心。"
"齐南郊光章十三首 其七 文德宣烈乐","隋","无名氏","营泰畤，定天衷。思心绪，谋筮从。田烛置，爟火通。大孝昭，国礼融。荐飨洽，礼乐该。神娱展，辰旆回。洞云路，拂璇阶。紫雰蔼，青霄开。眷皇都，顾玉台。留昌德，结圣怀。"
"齐南郊光章十三首 肃咸乐谢超宗","隋","无名氏","夤承宝命，严恭帝绪。奄受敷锡，升中拓宇。亘地称皇，罄天作主。月域来宾，日际奉土。开元首正，礼交乐举。六典联事，九官列序。皇乎敬矣，恭事上灵。昭教国祀，肃肃明明。有牲有涤，有洁在俎。以荐王衷，以答神祜。陟配在京，降德在民。奔精望夜，高燎伫晨。我恭我享，惟孟之春。以孝以敬，立我烝民。青坛奄霭，翠幕端凝。嘉俎重荐，兼籍再升。设业设虡，展容玉庭。肇禋配祀，克对上灵。惟圣飨帝，惟孝飨亲。礼行宗祀，敬达郊禋。金枝中树，广乐四陈。月御案节，星驱扶轮。遥光远驾，曜曜振振。告成大报，受厘元神。紫坛望灵，翠幕伫神。率天奉贽，罄地来宾。神贶并介，泯祗合祉。恭昭鉴享，肃光孝祀。威蔼四灵，洞曜三光。皇德全被，大礼流昌。报惟事天，祭实尊灵。史正嘉兆，神宅崇祯。五畤昭鬯，六宗彝序。介丘望尘，皇轩肃举。功烛上宙，德耀中天。风移九域，礼饰八埏。四灵晨炳，五纬宵明。膺历缔运，道茂前声。飨帝严亲，则天光大。舄奕前古，荣镜无外。日月宣华，卿云流霭。五汉同休，六幽咸泰。天以德降，地以礼报。牲尊俯陈，柴币仰燎。事展司采，敬达瑄芗。烟贽青昊，震飏紫场。陈馨示策，肃志宗禋。礼非物备，福唯诚陈。昭事上祀，飨荐具陈。回銮转翠，拂景翔宸。缀县敷畅，钟石昭融。羽炫深晷，龠曀行风。肆序辍度，肃礼停文。四金耸卫，六驭齐轮。"
"齐北郊乐歌六首 其三 地德凯容乐","隋","无名氏","缮方丘，端国阴。掩圭晷，仰灵心。诏源委，遍丘林。礼献物，乐荐音。荐神升，享序楙。淹玉俎，停金奏。宝旆转，旒驾旋。溢素景，郁紫躔。灵心顾，留宸眷。洽外瀛，瑞中县。"
"齐北郊乐歌六首 昭夏乐谢超宗","隋","无名氏","诏礼崇营，敬飨玄畤。灵正丹帷，月肃紫墀。展荐登华，风县凝锵。神惟戾止，郁葆遥庄。昭望岁芬，环游辰太。穆哉尚礼，横光秉蔼。伫灵敬享，禋肃彝文。县动声仪，荐絜牲芬。阴祇以贶，昭祀式庆。九服熙度，六农祥正。庆图浚邈，蕴祥秘瑶。伣天炳月，嫔光紫霄。邦化灵懋，阃则风调。俪德方仪，徽载以昭。后皇嘉庆，定祗玄畤。承帝休图，祗敷灵祉。篚幂周序，轩朱凝会。牲币芬坛，精明伫盖。调川瑞昌，警岳祥泰。"
"齐明堂乐歌十五首 其六 昭夏乐","隋","无名氏","地纽谧，乾枢回。华盖动，紫微开。旌蔽日，车若云。驾六龙，乘烟煴。烨帝景，耀天邑。圣祖降，五云集。懋粢盛，絜牲牷。百礼肃，群司虔。皇德远，大孝昌。贯九幽，洞三光。神之安，解玉銮。景福至，万宇欢。参映夕，驷昭晨。灵乘震，司青春。雁将向，桐始蕤。和风舞，暄光迟。萌动达，万品亲。润无际，泽无垠。履艮宅中宇，司绳总四方。裁化遍寒燠，布政司炎凉。至分乘经晷，闭启集恒度。帝晖缉万有，皇灵澄国步。"
"齐明堂乐歌十五首 肃咸乐谢超宗","隋","无名氏","彝承孝典，恭事严圣。浃天奉赆，罄壤齐庆。司仪具序，羽容夙章。芬枝扬烈，黼构周张。助宝奠轩，酎珍充庭。璆县凝会，琄朱伫声。先期选礼，肃若有承。祗对灵祉，皇庆昭膺。尊事威仪，辉容昭序。迅恭明神，絜盛牲俎。肃肃严宫，蔼蔼崇基。皇灵降止，百祗具司。戒诚望夜，端烈承朝。依微昭旦，物色轻宵。惟诚絜飨，惟孝尊灵。敬度黍稷，敬涤牺牲。骍茧在豢，载溢载丰。以承宗祀，以肃皇衷。萧芳四举，华火周传。神鉴孔昭，嘉足三牷。肇禋戒祀，礼容咸举。六典饰文，九司照序。牲柔既昭，牺刚既陈。恭涤惟清，敬事惟神。加笾再御，兼俎重荐。节动轩越，声流金县。奕奕閟幄，亹亹严闱。絜诚夕鉴，端服晨晖。圣灵戾止，翊我皇则。上绥四宇，下洋万国。永言孝飨，孝飨有容。傧僚赞列，肃肃雍雍。雍台辨朔，泽宫选辰。絜火夕炤，明水朝陈。六瑚贲室，八羽华庭。昭事先圣，怀濡上灵。肆夏式敬，升歌发德。永固洪基，以绥万国。酾醴具登，嘉佾咸荐。飨洽诚陈，礼周乐遍。祝辞罢裸，序容辍县。跸动端庭，銮回严殿。神仪驻景，华汉高虚。作灵案卫，三只解途。翠盖澄耀，罼帟凝宸。玉镳息节，金辂怀音。戒诚达孝，底心肃感。追凭皇鉴，思承渊范。神锡懋祉，四纬昭明。仰福帝徽，俯齐庶生。"
"齐明堂乐歌十五首 其十 赤帝歌","隋","无名氏","龙精初见。大火中。朱光北至。圭景同。帝在在离。寔司衡。雨水方降。木槿荣。庶物盛长。咸殷阜。恩泽四溟。被九有。百川若镜。天地爽且明。云冲气举。盛德在素精。庶类收成。岁功行欲宁。浃地奉渥。罄宇承帝灵。神荐洽。福胙昌。圣皇膺嘉佑。帝业凝休祥。居极乘景运。宅德瑞中王。澄明临四奥。精华延八乡。洞海同声惠。澈宇丽乾光。灵庆缠世祉。鸿烈永无疆。蕴礼容。馀乐度。灵方留。景欲暮。开九重。肃五达。凤参差。龙已沫。云既动。河既梁。万里照。四空香。神之车。归清都。璇庭寂。玉殿虚。鸿化疑。孝风炽。顾灵心。结皇思。鸿庆遐鬯。嘉荐令芳。翊帝明德。永祚深光。"
"齐鼙舞曲三首 明君辞","隋","无名氏","明君创洪业，盛德在建元。受命君四海，圣皇应灵乾。五帝继三皇，三皇世所归。圣德应期运，天地不能违。仰之弥已高，犹天不可阶。将复结绳化，静拱天下齐。圣主受天命，应期则虞唐。升旒综万机，端扆驭八方。盈虚自然数，揖让归圣明。北化陵河塞，南威越沧溟。广德齐七政，敷教腾三辰。万宇必承庆，百福咸来臻。圣皇应福始，昌德洞佑先。明君御四海，总鉴尽人灵。仰成恩已洽，竭忠身必荣。圣泽洞三灵，德教被八乡。草木变柯叶，川岳洞嘉祥。愉乐盛明运，舞蹈升太时。微霜永昌命，轨心长欢怡。"
"企喻歌","隋","无名氏","男儿欲作健，结伴不须多。鹞子经天飞，群雀两向波。放马大泽中，草好马著膘。牌子铁裲裆，?矛鸐尾条。前行看后行，齐著铁裲裆。前头看后头，齐著铁?矛。男儿可怜虫，出门怀死忧。尸丧狭谷中，白骨无人收。"
"黄淡思歌","隋","无名氏","归归黄淡思，逐郎还去来。归归黄淡百，逐郎何处索。心中不能言，腹作车轮旋。与郎相知时，但恐傍人闻。江外何郁拂，龙洲广州出。象牙作帆樯，绿丝作帏繂。"
"慕容垂歌辞三曲","隋","无名氏","慕容攀墙视，吴军无边岸。我身分自当，枉杀墙外汉。慕容愁愤愤，烧香作佛会。愿作墙里燕，高飞出墙外。慕容出墙望，吴军无边岸。咄我臣诸佐，此事可惋叹。"
"淳于王歌","隋","无名氏","肃肃河中育，育熟须含黄。独坐空房中，思我百媚郎。百媚在城中，千媚在中央。但使心相念，高城何所妨。"
"捉搦歌","隋","无名氏","粟谷难舂付石臼。弊衣难护付巧妇。男儿千凶饱人手。老女不嫁只生口。谁家女子能行步。反著夹禅后裙露。天生男女共一处。愿得两个成翁妪。华阴山头百丈井。下有流水彻骨冷。可怜女子能照影。不见其馀见斜领。黄桑柘屐蒲子履。中央有丝两头系。小时怜母大怜婿。何不早嫁论家计。"
"高阳乐人歌","隋","无名氏","可怜白鼻騧，相将入酒家。无钱但共饮，画地作交赊。何处䑜觞来，两颊色如火。自有桃花容，莫言人劝我。"
"洛中童谣二首","隋","无名氏","三月末。四月初。杨灰簸土觅真珠。头去项，脚根齐。驱上树，不须梯。"
"化胡歌七首","隋","无名氏","我往化胡时，头载通天威。金紫照虚空，燄燄有光晖。胡王心懭戾，不尊我为师。吾作变通力，要之出神威。麾月使东走，须弥而西颓。足踏乾川桥，日月左右回。天地昼暗昏，星辰牙差驰。众灾竞地起，良医绝不知。胡王心怖怕，叉手向吾啼。作大慈悲教，化之渐微微。落簪去一食，右肩不著衣。男曰忧婆塞，女曰忧婆夷。化胡今宾服，游神于紫微。我在舍卫时。约敕瞿昙身。汝共摩诃萨。赍经教东秦。历落神州界。迫至东海间。广宣至尊法。教授聋俗人。与子威神法。化道满千年。年终时当还。慎莫恋中秦。致令天气怒。太上踏地瞋。寺庙崩倒澌。龙王舐经文。八万四千弟子。一时受大缘。轮转五道头。万元一升仙。吾子三天上。悯子泪流连。念子出行道。不能却死缘。不能陵虚空。束身入黄泉。天门地户塞。一去不能还。虽得存禋嗣。使子常塞心。逆天违地理。灾考加子身。神能易生死。由子行不真。三十六天道。终卒归无形。我身西化时。登上华狱山。举目看昆仑。须弥了了悬。矫翼履清虚。倏忽到西天。但见西王母。严驾欲东旋。玉女数万千。姿容甚丽妍。天姿绝端严。齐执皇灵书。诵读仙圣经。养我同时姝。将我入天庭。皇老东向坐。身体皦然明。授我仙圣道。接度天下贤。我昔西化时。登上华狱山。北向视玄冥。秦川荡然平。汉少杂类多。不信至真言。吾后千馀年。白骨如丘山。尸骸路草野。流血成洪渊。不忍见子苦。故作大秦吟。哀叹二十颂。以示通中贤。见机降时世。不值苦以辛。我昔化胡时，西登太白山。修身岩石里，四向集诸仙。玉女檐浆酪，仙人歌玉文。天龙翼从后，白虎口驰刚。玄武负钟鼓，朱雀持幢幡。化胡成佛道，丈六金刚身。时与决口教，后当存经文。吾升九天后，克木作吾身。我昔离周时，西化向罽宾。路由函关去，会见尹喜身。尹喜通窈冥，候天见紫云。知吾当西过，沐浴齐戒身。日夜立香火，约敕守门人。执简迎谒请，延我入皇庭。叩搏亦无数，求欲从我身。道取人诚信，三日口不言。吾知喜心至，遗喜五千文。欲得求长生，读之易精神。将喜入西域，迁喜为真人。我西化胡时。涉天靡不遥。牵天覆六合。艰难身尽婴。胡人不识法。放火烧我身。身亦不缺损。乃复沉深浏。龙王折水脉。复流不复行。愚人皆哀叹。枉此贤人身。吾作腾波气。起立上著天。日月头上皦。光照亿万千。胡王心方悟。知是我圣人。叩头求悔过。今欲奉侍君。伏愿降灵气。怒活国土人。吾视怨家如赤子。不顾仇以嫌。化命一世士。坐卧诵经文。身无荣华饰。后毕得升天。吾告时世人。三界里中贤。欲求长生道。莫爱千金身。出身著死地。返更得生缘。火中生莲花。尔乃是至真。莫有生煞想。得道升清天。未负即真信。丧子千金身。我昔学道时。登崖历长松。盘屈幽谷里。求觅仙圣公。食服泥洹散。渐得不死踪。九重室中得见不死童。身体绝华丽。二仪中无双。遗我元气乐药。忽然天圣聪。"
"尹喜哀叹五首","隋","无名氏","尹喜告世人。欲求长生道。莫求时世荣。我昔得道时。身为关府君。一日三赏赐。杂彩以金银。不以为己有。施与贫穷人。白日沾王事。夜便习灵仙。餐松食苦柏。微命乃得存。精诚神明佑。守真仰苍天。感得天地道。遇见老君身。难我以父母。却遗五千文。秘室熟读之。三年易精神。授我仙圣方。都体解自然。我昔上九天，下向视玄冥。但见飞仙士，列翼影清天。朝宗九天主，太上皇老君。涤荡六府中，受读仙圣文。王乔得圣道，游行五岳间。服气食玉英，受命与天并。昔往学道时，登岳历高冈。动见百丈谷，赫赤道里长。有无极神气，何以到西方。元以度赤谷，垂泪数千行。自念宿罪重，五内心摧伤。我昔求道时，径历数千崖。浮游八荒外，徒跣身无衣。东过日出界，西寻清山累。足底重躎生，手中抱少微。道见西王母，问我子何归。耻身不学道，意欲觅仙师。感我精诚至，乞我鞋以衣。尔乃得学道，仙气渐微微。父母怪我晚，昼夜悲嗥啼。大道与俗返，一往不复归。高志日日远，不觉心肝摧。虽得不死道，日月垂微微。心精不退转，今作天人师。昔往学道时，踪迹亦难寻。东到日出界，树木郁郁深。南到阎浮提，大火烧我身。西到俱地?，但见金城门。青龙绕城腹，白虎守城前。冲天金楼殿，太上居湛然。光影耀虚空，仙人绝端严。齐执黄卷书，口诵长生文。北向入玄冥，大水湛湛深。绕天数百迎，足底重躎生。尔乃得仙道，把揽天地神。子能述吾道，白日得升天。"
"太上皇老君哀歌七首","隋","无名氏","三十六宫主。太上皇老君。哀悯下世士。垂神教世贤。子欲修冥福。先当体窈冥。生时得尊贵。不如过去荣。仙驾龙车。迎子游清天。上登金楼殿。坐卧虚空间。行则飞仙从。威仪上柱天。朝登天东头。暮到于天西。戏乐九天外。纵意极周旋。驱使役百鬼。总统于万金。吾哀世愚民，不信冥中神。恃力害良善，不避贤行人。驰马骋东西，自谓常无前。善恶毕有报，业缘须臾间。神明在上见，遣使直往牵。从上头底收，系著天牢门。五毒更㸦加，恶神来克侵。口吟不能言，妻子呼仓天。莫怨神不佑，由子行不仁。吾哀时世人，不信于神明。先人与种福，子孙履上行。衣厚饭得饱，灾考不到门。口气头嘘天，自谓常终日。看师真辽然，得病叩头请。外恭心不敬，神明以知人。三魂系地狱，七魄悬著天。三魂消散澌，五神不安宁。伺命来执宰，丞相踏地瞋。左神不削死，右神不著生。生神不卫护，煞神来入身。或患腰背痛，或患头目疼。百脉不复流，奋忽入黄泉。天门地户闭，一去不复还。吾哀世愚人，不信冥中神。生时不恭敬，死便偿罪缘。典官逐后驱，牵北走东西。抱沙填江海，负石累高山。白日不得食，夜分不得眠。朝与杖一百，暮与鞭一千。不堪考对苦，卖罪与生人。两两共相牵，遂至死灭门。皆由不敬道，神明考㰅人。何不敬真神，生死得升天。生荣死者乐，生死得蒙恩。吾哀时世人，不信冥中神。一门有十息，纵意行不仁。神明鉴无外，终不滥煞人。或夭华秀子，或夭妙少年。门崩户以坏，学者如浮云。死亦不脱岁，悲哭仍相寻。妻子沉堙澌，一身孤独存。呼天天玄远，呼地地亦深。不能自怨责，各道怨师尊。虽欲思善道，十子不复还。吾告时世人，修道宜殷勤。恩亦不虚生，神明必报人。昔有刘仲伯，精诚于道门。勤恶使从善，岁会集群贤。香火日夜勤，亦能感仓天。命尽应当死，众神与表天。三魂飞杨澌，七魄入死星。右神削死藉，左神著生名。伺命来极济，左相踏地瞋。普告二十狱，拔出仲伯身。三魂还复流，七魄还入身。血脉还运转，百节方更坚。面目更端严，肉骨更鲜明。死臣三七日，寝尸还更生。吾告时世人，髐骨不别真。闲时不共语，急便来求人。死者如流水，去者如浮云。秦川屯军马，中庭生丛榛。百中不留一，到思吾本言。何不学仙道，人身常得存。"
"老君十六变词","隋","无名氏","一变之时。生在南方亦如火。出胎堕地能独坐。合口诵经声璅璅。眼中泪出珠子䂺。父母世间惊怪我。复畏寒冻来结果。身着天衣谁知我。二变之时。生在西岳在汉川。寄生王家练精神。出胎堕地谁语言。晃晃昱昱似金银。三十六色绮罗文。国王欢喜会群臣。英儒雅士平论。忽然变化作大人。发眉皓白头柱天。三变之时。变形易体在北方。出胎堕地能居床。合口诵经声琅琅。额上三午十二行。两手不门把文章。配名天地厚阴阳。从石入金快翱翔。四变之时。生在东方身青葱。出胎堕地能瞳舂。合口诵经声雍雍。白日母抱夜乘龙。昆仑山上或西东。上天入地登虚空。仙人侍从数万里。当此之时神气通。五变之时。生在中都在洛川。嵩高少室岭岑颠。中央修福十万年。教授仙人数万千。齐得升天入青云。降鉴周室八百年。运终数尽向罽宾。化胡成佛还东秦。敷杨道教整天文。六变之时。生在乾地西北角。图画天地立五岳。处置星辰叙四渎。二十八宿注乡曲。日月照曜为下国。走如流水得周局。智者察之知急速。雨泽以时熟五䅽。万人食之大化足。七变之时。生在北方在海嵎。出胎堕地声由由。好喜歌舞无忧愁。造作音乐作箜篌。万帝来请用解忧。黄河为路行竟头。一身涉世快游游。八变之时。生在东北在艮地。图尽天地我次比。白衣居士维靡诘。欲结坐禅须谙气。通畅经书有舍利。见吾相好须信企。感子单诚不延次。齐得升天不堕地。九变之时。下人黄泉正地柱。开辟天地施地户。四气非阳立冥所。虽有人民不能语。吾入身中施六府。胁为傍通心为主。从此以来能言语。尊卑大小有次绪。万天称传道为父。十变之时。生在东南出风门。尽出天道安山川。置立五岳集灵仙。吹嘘寒暑生万民。烦气众生人得真。置立五藏施心神。动作六神能语言。有生有死须臾间。如水东流何时还。邂逅相代不得停。何不习善求长生。槃散流俗入胶盆。不能免离丧子身。欲求度世于中禅。搦心不坚固仙根。音聋音哑都不伦。由子前身谤经文。论说道士毁圣人。在恶必报受罪缘。但勤自责莫怨天。十一变之时。生在南方阎浮地。造作天地有作为。化生万物由婴儿。阴阳相对共相随。众生禀气各自为。番息众多满地池。生活自卫由乘靡。劫数灭尽一时亏。洪水滔天到月支。选擢种民留伏羲。思之念之立僧秪。唯有大圣共相知。十二变之时。生在西南在黄昏。时人厌贱还?身。善权方略更受新。寄胎托俗蟒蛇身。胎中诵经不遇人。左胁而出不由关。堕地七步杂秽间。九龙洗浴人不闻。国王欢喜立东宫。与迎新妇守衢夷。八百伎女营乐身。八研四升不破禅。破散库藏施贫人。道十八人诣宫门。贾作大丑婆罗门。借问太子何时还。王心不语动王情。骑王白象触王瞋。先师知意不与言。?著擅特在丘。投身饿虎求道门。变为白狗数百身。稽骨须弥示后人。传语后学须精勤。莫贪秽辱丧子身。沉累六趣更生难。不信我语至时看。十三变之时。变形易体在罽宾。从天而下无根元。号作弥勒金刚身。胡人不识举邪神。兴兵动众围圣人。积薪国北烧老君。太上慈悯怜众生。渐渐诱进说法轮。剔其须发作道人。横被无领涅槃僧。蒙头著领待老君。手捉锡杖惊地虫。卧便思神起诵经。佛气错乱欲东秦。梦应明帝张愆迎。白象驮经诣洛城。汉家立子无人情。舍家父母习沙门。亦无至心逃避兵。不玩道法贪治生。搦心不坚还俗经。八万四千应罪缘。破塔怀庙诛道人。打?铜像削取金。未荣几时还造新。虽得存立帝恐心。十四变之时。变形易像在金卫。沙门闱城说经偈。至著罪人未可济。胡人闻之心恐怪。将从群党来朝拜。叩头悔过求受戒。克肌克骨誓不退。烧指练臂自盟誓。男不妻娶坐思禅。死为尸陁喂鹰鹯。迁神涅槃舍利弗。骨得八百升散诸国。如此迁达离烦欲。苦身求道立可得。十五变之时。西向教化到罽宾。胡国相厘还迦夷。侵境暴耗买育人。男子守塞忧婆夷。吾入国中作善词。说化男子受三归。渐渐诱进说法轮。剔其须发作道人。阳为和上阴阿尼。假作父母度僧尼。师徒相度理无私。迁神涅槃归紫微。四镇安穆和我神。胡人思念长吁啼。铸作金像法我形。三时入礼求长生。寂寂寞寞不应人。低头视地仰看天。大圣正真何时还。十六变之时。生在蒲林号有遮。大富长者树提阇。有一手巾像龙蛇。遣风吹去到王家。国王得之大叹吒。兴兵动众来向家。离舍百里见莲花。国有审看一月夜。王心恶之欲破家。忽然变化白净舍。出家求道号释迦。五百岁之时。乘龙驾虎道得昌。汉地广大历记长。三十六人计弟兄。超度北阙云中翔。新卢酒出俱行尝。娥媚出边作细昌。当此之时乐未央。伊耶乐生寿命长。六百岁之时。一世以去二世归。城郭如故时人非。观者众多知我谁。死生各异令人悲。何不学道世欲衰。踟蹰西北长吁谁。伊耶乐生治太微。"
"废帝时童谣三首 其二","隋","无名氏","羊羊吃野草。不吃野草远我道。不远打尔脑。阿?姑。祸也。道人姑夫。死也。"
"大禘圜丘及北郊歌辞十三首 其七 高明乐","隋","无名氏","上下眷，旁午从。爵以质，献以恭。咸斯畅，乐唯雍。孝敬阐，临万邦。皇心缅且感，吉蠲奉至诚。赫哉光盛德，乾坤照百灵。报福归昌运，承佑播休明。风云驰九域，龙蛟跃四溟。浮幕呈光气，俪象烛华精。护武方知耻，韶夏仅同声。献享毕，悬佾周。神之驾，将上游。超斗极，绝河流。怀万国，宁九州。欣帝道，心顾留。匝上下，荷皇休。"
"大禘圜丘及北郊歌辞十三首 肆夏","隋","无名氏","肇应灵序，奄字黎民。乃朝万国，爰徵百神。只展方望，幽显咸臻。礼崇声协，贽列圭陈。翼差鳞次，端拱垂绅。来趋动色，式赞天人。惟神鉴矣，皇灵肃止。圜璧展事，成文即始。士备八能，乐合六变。风凑伊雅，光花袭荐。宸卫腾景，灵驾霏烟。严坛生白，绮席凝玄。刚柔凤位，惟皇配之。言肃其礼，念畅在兹。饰牲举兽，载歌且舞。既设伊腯，致精灵府。物色惟典，斋沐加恭。宗族咸暨，罔不率从。展礼上月，肃事应时。茧栗为用，交畅有期。弓矢斯发，瓮簝将事。圆神致祀，率由先志。和以銮刀，臭以血膋。至哉敬矣，厥义孔高。帝敬昭宣，皇诚萧致。玉帛齐轨，屏摄咸次。三垓上列，四陛旁升。龙陈万骑，凤动千乘。神仪天蔼，睟容离曜。金根停轸，奉光先导。紫坛云暧，绀幄霞褰。我其陟止，载致其虔。百灵竦听，万国咸仰。人神咫尺，玄应肸蚃。自天子之，会昌神道。丘陵肃事，克光天保。九关洞开，百灵环列。八樽呈备，五声投节。配神登圣，主极尊灵。敬宣昭烛，咸达窅冥。礼弘化定，乐赞功成。穰穰介福，下被群生。玄黄覆载，元首照临。合德致礼，有契其心。敬申事阕，絜诚共报。玉帛载升，棫朴斯燎。寥廓幽暧，播以馨香。皇灵惟监，降福无疆。天大亲严，匪敬伊孝。永言肆飨，宸明增耀。阳丘既畅，大典逾光。乃安斯息，钦若旧章。天回地旋，鸣銮引警。且万且亿，皇历惟永。"
"五郊乐歌五首 青帝高明乐","隋","无名氏","岁云献，谷风归。斗东指，雁北飞。电鞭激，雷车遽。虹旌靡，青龙驭。和气洽，具物滋。翻降止，应帝期。居中匝五运，乘衡毕四时。含养滋群物，协德固皇基。啴缓契王风，持载符君德。良辰动灵驾，承祀昌邦国。"
"五郊乐歌五首 其二 赤帝高明乐","隋","无名氏","婺女司旦。仲吕宣。朱精御节。离景延。根荄俊茂。温风发。柘火风水。应炎月。执衡长物。德孔昭。赤旗电曳。会今朝。风凉露降。驰景飏寒精。山川摇落。平秩在西成。盖藏成积。烝民被嘉祉。从享来仪。鸿休溢千祀。虹藏雉化。告寒。冰壮地坼。年殚。日次月纪。方极。九州万邦。献力。叶光是纪。岁穷。微阳潜兆。方融。天子赫赫。明圣。享神降福。惟敬。"
"祀五帝于明堂乐歌十一首 其二 高明乐","隋","无名氏","祖德光，国图昌。祗上帝，礼四方。辟紫宫，动华阙。龙虎奋，风云发。飞朱雀，从玄武。携日月，带雷雨。耀宇内，溢区中。眷帝道，感皇风。帝道康，皇风扇。粢盛列，椒醑荐。神且宁，会五精。归福禄，幸闾亭。度几筵，辟牖户。礼上帝，感皇祖。酌惟絜，涤以清。荐心款，达神明。青阳奏，发朱明。歌西皓，唱玄冥。大礼罄，广乐成。神心怿，将远征。饰龙驾，矫凤旌。指阊阖，憩层城。出温谷，迈炎庭。跨西汜，过北溟。忽万亿，耀光精。比电骛，与雷行。嗟皇道，怀万灵。固王业，震天声。"
"祀五帝于明堂乐歌十一首 肆夏乐","隋","无名氏","国际崇祀，严恭有闻。荒华胥暨，乐我大君。冕瑞有列，禽帛载叙。群后师师，威仪容与。执礼辨物，司乐考章。率由靡坠，休有烈光。我惟我祖，自天之命。道被归仁，时屯启圣。运钟千祀，授手万姓。夷凶掩虐，匡颓翼正。载经载营，庶士咸宁。九功以洽，七德兼盈。丹书入告，玄玉来呈。露甘泉白，云郁河清。声教咸往，舟车毕会。仁加有形，化浃无外。严亲惟重，陟配惟大。既佑斯歌，率土攸赖。孝享不匮，精洁临年。涤牢委溢，形色博牷。于以用之，言承歆祀。肃肃威仪，敢不敬止。载饬载省，惟牛惟羊。明神有察，保兹万方。我将宗祀，夤献厥诚。鞠躬如在，侧听无声。荐色斯纯，呈气斯臭。有涤有濯，惟神其佑。五方来格，一人多祉。明德惟馨，于穆不已。象乾上构，仪坤下基。集灵崇祖，永言孝思。室陈簋豆，庭罗悬佾。夙夜畏威，保兹贞吉。舞贵其夜，歌重其升。降斯百禄，惟飨惟应。帝精来降，应我明德。礼殚义展，流祉邦国。既受多祉，实资孝敬。祀谒其诚，荷天休命。文物备矣，声明有章。登荐惟肃，礼邈前王。鬯齐云终，折旋告罄。穆穆旒冕，蕴诚毕敬。屯卫按部，銮跸回途。暂留紫殿，将及清都。"
"享庙乐辞十八首 肆夏乐","隋","无名氏","霜凄雨畅，烝哉帝心。有敬其祀，肃事惟歆。昭昭车服，济济衣簪。鞠躬贡酎，磬折奉琛。差以五列，和以八音。式祗王度，如玉如金。日卜惟吉，辰择其良。奕奕清庙，黼黻周张。大吕为角，应钟为羽。路鼗阴竹，德歌昭舞。祀事孔明，百神允穆。神心乃顾，保兹介福。大祀云事，献奠有仪。既歌既展，赞顾迎牺。执从伊竦，刍饰惟栗。俟用于庭，将升于室。且握且骍，以致其诚。惠我贻颂，降祉千龄。缅彼遐慨，悠然永思。留连七享，缠绵四时。神升魄沈，靡闻靡见。阴阳载俟，臭声兼荐。祖考其鉴，言萃王休。降神敷锡，百福是由。齐居严严，夙驾层闱。车辂垂彩，旒衮腾辉。耸诚载仰，翘心有慕。洞洞自形，斤斤表步。閟宫有邃，神道依稀。孝心缅邈，爰属爰依。太室窅窅，神居宿设。郁鬯惟芬，圭璋惟洁。彝斝应时，龙蒲代用。藉茅无咎，福禄攸降。端感会事，俨思修礼。齐齐勿勿，俄俄济济。我祠我祖，永惟厥先。炎农肇圣，灵祉蝉联。霸图中造，帝业方宣。道昌基构，抚运承天。奄家六合，爰光八埏。尊神致礼，孝思惟缠。寒来暑反，惕荐在年。匪敬伊慕，备物不愆。设虡设业，鼗鼓填填。辟公在位，有容伊虔。登歌启佾，下管应悬。厥容无爽，幽明肃然。诚匝厚地，和达穹玄。既调风雨，载协山川。周庭有列，汤孙永延。教声惟被，迈后光前。克明克俊，祖武惟昌。业弘营土，声被海方。有流厥德，终耀其光。明神幽赞，景祚攸长。显允盛德，隆我前构。瑶源弥泻，琼根愈秀。诞惟有族，丕绪克茂。大业崇新，洪基增旧。祖德丕显，明哲知几。豹变东国，鹊起西归。礼申官次，命改朝衣。敬思孝享，多福无违。兆灵有业，潜德无声。韬光戢耀，贯幽洞冥。道弘舒卷，施博藏行。缅追岁事，夜遽不宁。皇皇祖德，穆穆其风。语嘿自己，明睿在躬。荷天之锡，圣表克隆。高山作矣，实祚其崇。离光旦旦，载焕载融。感荐惟永，神保无穷。天造草昧，时难纠纷。孰拯斯溺，靡救其焚。大人利见，纬武经文。顾指维极，吐吸风云。开天辟地，峻岳夷海。冥工掩迹，上德不宰。神心有应，龙化无待。义征九服，仁兵告凯。上平下成，靡或不宁。匪王伊帝，偶极崇灵。享亲则孝，洁祀惟诚。礼备乐序，肃赞神明。圣武丕基，睿文显统。眇哉神启，郁矣天纵。道则人弘，德云迈种。昭冥咸叙，崇深毕综。自中徂外，经朝庇野。政反沦风，威还缺雅。帝作穆穆，格于上下。维享维宗，来鉴来假。玄历已谢，苍灵告期。图玺有属，揖让惟时。龙升兽变，弘我帝基。对扬穹昊，寔启雍熙。钦若皇猷，永怀王度。欣赏斯穆，威刑允措。轨物俱宣，宪章咸布。俗无邪指，下归正路。茫茫九域，振以乾纲。混通华裔，配括天壤。作礼视德，列乐传响。荐祀惟虔，衣冠载仰。孝心翼翼，率礼兢兢。时洗时荐，或降或升。在堂在户，载湛载凝。多品斯奠，备物修膺。兰芬敬挹，玉俎恭承。受祭之佑，如彼冈陵。礼行斯毕，乐奏以终。受嘏先退，载畅其衷。銮轩循辙，麾旌复路。光景徘徊，弦歌顾慕。灵之相矣，有锡无疆。国图日竞，家历天长。"
"食举乐十曲 其七","隋","无名氏","两仪分，牧以君。陶有象，化无垠。大齐德，邈谁群。超凤火，冠龙云。露以洁，风以薰。荣光至，气氤氲。神化远，人灵协。寒暑调，风雨燮。披泥检，受图谍。图谍启，期运昌。分四序，缀三光。延宝作，眇无疆。惟皇道，升平日。河水清，海不溢。云干吕，风入律。驱黔首，入仁寿。与天高，并地厚。形以厝，颂声扬。皇情邈，眷汾襄。岱山高，配林壮。亭亭耸，云云望。旆葳蕤，驾骙骙。刊金阙，奠玉龟。"
"食举乐十曲","隋","无名氏","三端正启。万方观礼。具物充庭。二仪合体。百华照晓。千门洞晨。或华或裔。奉贽惟新。悠悠亘六合。圆首莫不臣。仰施如雨。晞和犹春。风化表笙镛。歌讴被琴瑟。谁言文轨异。今朝混为一。彤庭烂景。丹陛流光。怀黄绾白。鹓鹭成行。文赞百揆。武镇四方。折冲鼓雷电。替辇协阴阳。大矣哉。道迈上皇。陋五帝。狭三皇。穷礼物。该乐章。序冠带。垂衣裳。天壤和。家国穆。悠悠万类。咸孕育。契冥化。侔大造。灵效珍。神归宝。兴云气。飞龙苍。麟一角。凤五光。朱雀降。黄玉表。九尾驯。三足扰。化之定。至矣哉。瑞感德。四方来。囹圄空。水火菽粟。求贤振滞。弃珠玉。衣不靡。宫以卑。当阳端嘿。垂拱无为。云云万有。其乐不訾。嗟此举时。逢至道。肖形咸自持。赋命无伤夭。行气进皇舆。游龙服帝皂。圣主宁区宇。乾坤永相保。牧野征。鸣条战。大齐家万国。拱揖应终禅。奥主廓清都。大君临赤县。高居深视。当扆正殿。旦暮之期。今一见。"
"步虚辞十首","隋","无名氏","稽首礼太上，烧香归虚无。流明随我回，法轮亦三周。玄愿四大兴，灵庆及王侯。七祖生天堂，煌煌曜景敷。啸歌观大漠，天乐适我娱。斋馨无上德，下仙不与俦。妙想明玄觉，诜诜乘虚游。旋行蹑云纲，乘虚步玄纪。吟咏帝一尊，百关自调理。俯命八海童，仰携高仙子。诸天散香华，翛然灵风起。宿愿定命根，故致高标拟。欢乐太上前，万劫犹未始。嵯峨玄都上，十方宗皇一。苕苕天宝台，光明焰流日。炜烨玉林华，茜粲曜珠实。常念餐元精，炼液固形质。金光散紫微，窈窕大乘逸。俯仰存太上，华景秀丹田。左顾提郁仪，右盼携结璘。六度冠梵行，道德随日新。宿命积福应，闻经若玉亲。天挺超世才，乐诵希微篇。冲虚太和气，吐纳流霞津。胎息静百关，寥寥究三便。泥丸洞明景，遂成金华仙。魔王教授事，故能朝诸天。皆从斋戒起，累功结宿缘。飞行凌太虚，提携高上人。控辔适十方，旋憩玄景阿。仰观劫刃台，俯盻紫云罗。逍遥太上京，相与坐莲华。积学为真人，恬然荣卫和。永享无期寿，万椿奚足多。大道师玄寂，升仙友无英。公子度灵符，太一奉洞章。舍利曜金姿，龙驾欻来迎。天尊盻云舆，飘飘乘虚翔。香花若飞雪，纷蔼茂玄梁。头脑礼金阙，携手邀玉京。骞树圆景园。焕烂七宝林。夭兽三百名。师子巨万寻。飞龙踯躅吟。神凤应节鸣。灵风扇奇华。清香散人衿，自无高仙才。焉能耽此心。严我九龙驾，乘虚以逍遥。八天如指掌，六合何足辽。众仙诵洞玄，太上唱清谣。香花随风散，玉音成紫霄。五苦一时迸，八难顺经寥。妙哉灵宝圃，兴此大法桥。天真帝一宫，蔼蔼冠耀灵。流焕法轮网，旋空入无形。虚皇拊云璈，众真诵洞经。高仙凛手赞，弥劫保利贞。至真无所待，时或辔飞龙。长斋会玄都，鸣玉叩琼钟。十华诸仙集，紫烟结成宫。宝盖罗太上，真人把芙蓉。散花陈我愿，握节徵魔王。法鼓会群仙，灵唱弥不同。无可无不可，思与希微通。"
"三徒五苦辞","隋","无名氏","三才及万物，倚伏各有龄。终始待劫数，福尽天地倾。往反于五道，苦哉更死生。辗转三徒中，去来与祸并。大贤慎兹诫，忍性念割情。愚夫不信法，罪痛常自婴。吾念世无己，今故重告明。若欲度斯患，归命太上经。罪福不由他，谅自发尔声。大贤故闭口，欲绝诸恶缘。灭念归兼至，倚伏待长泯。弘道以安世，终当见正真。淫嫉为祸首，灭身之至患。含养如此害，岂是道所安。知恶而不革，恐必致夭残。怀毒日斋直，令我发长叹。宿命有信然，弱丧谓之无。皆欲眼前见，过目即言悠。大贤明道教，惨戚悯顽夫。依依念子苦，勤勤令我忧。人命以消尽，亦犹膏中火。四大暂相寓，五物权时假。盛年当勤学，趣求存告我。福尽身神散，冥冥地狱下。上圣畏是故，寻道度斯福。学仙行为急，奉戒制情心。虚夷正气居，仙圣处相寻。若不信法言，胡为栖山林。大贤乐经戒，受之为身宝。就学常苦晚，治身恨不早。比当披幽迹，倏欻年已老。执卷吸尔极，将更死痛恼。吾故及弱龄，弃世以学道。"
"双行缠","隋","无名氏","朱丝系腕绳，真如白雪凝。非但我言好，众情共所称。新罗绣行缠，足趺如春妍。他人不言好，独我知可怜。"
"黄督","隋","无名氏","乔客他乡人，三春不得归。愿看杨柳树，已复藏班鵻。笼车度蹋衍，故人求寄载。催牛闭后户，无预故人事。"
"拔蒲","隋","无名氏","青蒲衔紫茸，长叶复从风。与君同舟去，拔蒲五湖中。朝发桂兰渚，昼息桑榆下。与君同拔蒲，竟日不成把。"
"作蚕丝","隋","无名氏","柔桑感阳风，阿娜婴兰妇。垂条付绿叶，委体看女手。春蚕不应老，昼夜常怀丝。何惜微躯尽，缠绵自有时。绩蚕初成茧，相思条女密。投身汤水中，贵得共成匹。素丝非常质，屈折成绮罗。敢辞机杼劳，但恐花色多。"
"宋宗庙登歌八首 北平府君歌","隋","无名氏","绵绵遐绪，明昭载融。汉德未远，尧有遗风。于穆皇祖，永世克隆。本支惟庆，贻厥靡穷。乃立清庙，清庙肃肃。乃备礼容，礼容穆穆。显允皇祖，昭是嗣服。锡兹繁祉，聿怀多福。四县既序，箫管既举。堂献六瑚，庭万八羽。先王有典，克禋皇祖。不显洪烈，永介休祜。钟鼓喤喤，威仪将将。温恭礼乐，致享曾皇。迈德垂仁，系轨重光。天命纯嘏，惠我无疆。铄矣皇祖，帝度其心。永言配命，播兹徽音。思我茂猷，如玉如金。骏奔在陛，是鉴是歆。烝哉孝皇，齐圣广渊。发祥诞庆，景祚自天。德敷金石，道被管弦。有命既集，徽风永宣。惟天有命，眷求上哲。赫矣圣武，抚运桓扰。功并敷土，道均汝坟。止戈曰武，经纬称文。鸟龙失纪，云火代名。受终改物，作我宋京。至道惟王，大业有劭。降德兆民，升歌清庙。奕奕寝庙，奉璋在庭。笙龠既列，牺象既盈。黍稷匪芳，明祀惟馨。乐具礼充，洁羞荐诚。神之格思，介以休祯。济济群辟，永观厥成。"
"齐前后舞歌二首 前舞阶步歌","隋","无名氏","天挺圣哲，三方维纲。川岳伊宁，七曜重光。茂育万物，众庶咸康。道用潜通，仁施遐扬。德厚坤极，功高昊苍。舞象盛容，德以歌章。八音既节，龙跃凤翔。皇基永树，二仪等长。皇皇我后，绍业盛明。涤拂除秽，宇宙载清。允执中和，以莅苍生。玄化远被，兆世轨形。何以崇德，乃作九成。妍步恂恂，雅曲芬馨。八风清鼓，应以祥祯。泽浩天下，功齐百灵。"
"地驱乐歌","隋","无名氏","青青黄黄，雀石颓唐。槌杀野牛，押杀野羊。驱羊入谷，自羊在前。老女不嫁，蹋地唤天。侧侧力力，念君无极。枕郎左臂，随郎转侧。摩将郎须，看郎颜色。郎不念女，不可与力。"
"陇头流水歌","隋","无名氏","陇头流水，流离西下。念吾一身，飘然旷野。西上陇阪，羊肠九回。山高谷深，不觉脚酸。手攀弱枝。足逾弱泥。"
"陇头歌辞","隋","无名氏","陇头流水，流离山下。念吾一身，飘然旷野。朝发欣城，暮宿陇头。寒不能语，舌卷入喉。陇头流水，鸣声幽咽。遥望秦川，心肠断绝。"
"元会大飨歌十首 肆夏","隋","无名氏","昊苍眷命，兴王统天。业高帝始，道貌皇先。礼成化穆，乐合风宣。宾朝荒夏，对扬穹玄。夏正肇旦，周物充庭。具僚在位，俯伏无声。大君穆穆，宸仪动睟。日煦天回，万灵胥萃。天子南面，乾覆离明。三千咸列，万国填并。犹从禹会，如次汤庭。奉兹一德，上下和平。我应天历，四海为家。协同内外，混一戎华。鹤盖龙马，风乘云车。夏章夷服，其会如麻。九宾有仪，八音有节。肃肃于位，饮和在列。四序氤氲，三光昭晰。君哉大矣，轩唐比辙。皇运应箓，廓定区寓。受终以文，构业以武。尧昔命舜，舜亦命禹。大人驭历，重规沓矩。钦明在上，昭纳八夤。从灵体极，诞圣穷神。化生群品，陶育烝人。展礼肆乐，协此元春。万方咸暨，三揖以申。垂旒冯玉，五瑞交陈。拜稽有章，升降有节。圣皇负扆，虞唐比烈。大齐统历，道化光明。马图呈宝，龟箓告灵。百蛮非众，八荒非逖。同作尧人，俱包禹迹。天覆地载，成以四时。惟皇是则，比大于兹。群星拱极，众川赴海。万寓骏奔，一朝咸在。齐之以礼，相趋帝庭。应规蹈矩，玉色金声。动之以乐，和风四布。龙申凤舞，鸾歌麟步。"
"文武舞歌四首 文舞阶步辞","隋","无名氏","我后降德，肇峻皇基。摇铃大号，振铎命期。云行雨洽，天临地持。茫茫区宇，万代一时。文来武肃，成定于兹。象容则舞，歌德言诗。锵锵金石，列列匏丝。凤仪龙至，乐我雍熙。皇天有命，归我大齐。受兹华玉，爰锡玄圭。奄家环海，实子蒸黎。图开宝匣，检封芝泥。无思不顺，自东徂西。教南暨朔，罔敢或携。比日之明，如天之大。神化之洽，率土无外。眇眇舟车，华戎毕会。祠我春秋，服我冠带。仪协震象，乐均天籁。蹈武在庭，其容蔼蔼。大齐统历，天鉴孔昭。金人降泛，火凤来巢。眇均虞德，干戚降苗。夙沙攻主，归我轩朝。礼符揖让，乐契咸韶。蹈扬惟序，律度时调。天眷横流，宅心玄圣。祖功宗德，重光袭映。我皇恭己，诞膺灵命。宇外斯烛，域中咸镜。悠悠率土，时惟保定。微微动植，莫违其性。仁丰庶物，施洽群生。海宁洛变，契此休明。雅宣茂烈，颂纪英声。铿锽钟鼓，掩抑箫笙。歌之不足，舞以礼成。铄矣王度，缅迈千龄。"
"陈太庙舞辞七首 凯容舞","隋","无名氏","于赫皇祖，宫墙高嶷。迈彼厥初，成兹峻机。缦乐简简，閟寝翼翼。祼飨若存，惟灵靡测。昭哉上德，浚彼洪源。道光前训，庆流后昆。神猷绵邈，清庙斯存。以享以祀，惟祖惟尊。选辰崇飨，饰礼严敬。靡爱牲牢，兼馨粢盛。明明烈祖，龙光远映。肇我王风，形斯舞咏。道遥积庆，德远昌基。永言祖武，致享从思。九章停列，八舞回墀。灵其降止，百福来绥。肇迹缔基，义标鸿篆。恭惟载德，琼源方阐。享荐三清，筵陈四琏。增我堂构，式敷帝典。皇祖执德，长发其祥。显仁藏用，怀道韬光。宁斯閟寝，合此萧芗。永昭贻厥，还符剪商。烝哉圣祖，抚运升离。道周经纬，功格玄只。方轩迈扈，比舜陵妫。缉熙是咏，钦明在斯。云雷遘屯，图南共举。大定扬越，震威衡楚。四奥宅心，九畴还叙。景星出翼，非云入吕。德畅容辞，庆昭羽缀。于穆清庙，载扬徽烈。嘉玉既陈，丰盛斯洁。是将是享，鸿猷无绝。"
"共戏乐","隋","无名氏","齐世方昌书轨同。万宇献乐列国风。时泰民康人物盛。腰鼓铃柈各相竞。长袖翩翩若鸿惊。纤腰袅袅会人情。观风采乐德化昌。圣皇万寿乐未央。"
"时人为何子朗语","隋","无名氏","东海三何。子朗最多。人中爽爽何子朗。"
"清河民为宋世良谣","隋","无名氏","宁度东吴会稽。不历成公曲堤。曲堤虽险贼何益。但有宋公自屏迹。"
"乌夜啼","隋","无名氏","歌舞诸少年，娉婷无穜迹。菖蒲花可怜，闻名不曾识。长樯铁鹿子，布帆阿那起。诧侬安在间，一去数千里。辞家远行去，侬欢独离居。此日无啼音，裂帛作还书。可怜乌臼鸟，强言知天曙。无故三更啼，欢子冒暗去。乌生如欲飞，飞飞各自去。生离无安心，夜啼至天曙。笼窗窗不开，荡户户不动。欢下葳蕤龠，交侬那得往。远望千里烟，隐当在欢家。欲飞无两翅，当奈独思何。巴陵三江口，芦荻齐如麻。执手与欢别，痛切当奈何。"
"琅琊王歌辞","隋","无名氏","新买五尺刀，悬著中梁柱。一日三摩娑，剧于十五女。琅琊复琅琊，琅琊大道王。阳春二三月，单衫绣裲裆。东山看西水，水流盘石间。公死姥更嫁，孤儿甚可怜。琅琊复琅琊，琅琊大道王。鹿鸣思长章，愁人思故乡。长安十二门，光门最妍雅。渭水从垄来，浮游渭桥下。琅琊复琅琊，女郎大道王。孟阳三四月，移铺逐阴凉。客行依主人，愿得主人强。猛虎依深山，愿得松柏长。懀马高缠鬃，遥知身是龙。谁能骑此马，唯有广平公。"
"钜鹿公主歌辞","隋","无名氏","官家出游雷大鼓。细乘犊车开后户。车前女子年十五。手弹琵琶玉节舞。钜鹿公主殷照女。皇帝陛下万几主。"
"紫骝马歌辞","隋","无名氏","烧火烧野田，野鸭飞上天。童男娶寡妇，壮女笑杀人。高高山头树，风吹叶落去。一去数千里，何当还故处。十五从军征，八十始得归。道逢乡里人，家中有阿谁。遥看是君家，松柏冢累累。兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知饴阿谁。出门东向望，泪落沾我衣。"
"折杨柳歌辞","隋","无名氏","上马不捉鞭，反折杨柳枝。蹀座吹长笛，愁杀行客儿。腹中愁不乐，愿作郎马鞭。出入擐郎臂，蹀座郎膝边。放马两泉泽，忘不著连羁。担鞍逐马走，何见得马骑。遥看孟津河，杨柳郁婆娑。我是虏家儿，不解汉儿歌。健儿须快马，快马须健儿。䟤跋黄尘下，然后别雄雌。"
"幽州马客吟歌辞","隋","无名氏","快马常苦瘦，剿儿常苦贫。黄禾起羸马，有钱始作人。荧荧帐中烛，烛灭不久停。盛时不作乐，春花不重生。南山自言高，只与北山齐。女儿自言好，故入郎君怀。郎著紫裤褶，女著彩夹裙。男女共燕游，黄花生后园。黄花郁金色，绿蛇衔珠丹。辞谢床上女，还我十指环。"
"五音曲 角引","隋","无名氏","萌生触发。岁在春。咸池始奏。德尚仁。惉懘以息。和且均。执衡司事。宅离方。滔滔夏日。火德昌。八音备举。乐无疆。八音资始。君五声。兴此和乐。感百精。优游律吕。被咸英。司秋纪兑。奏西音。激扬钟石。和瑟琴。风流福被。乐愔愔。玄英纪运。冬冰折。物为音本。和且悦。穷高测深。长无绝。"
"十索四首","隋","丁六娘","裙裁孔雀罗，红绿相参对。映以蛟龙锦，分明奇可爱。粗细君自知，从郎索衣带。为性爱风光，偏憎良夜促。曼眼腕中娇，相看无厌足。欢情不耐眠，从郎索花烛。君言花胜人，人今去花近。寄语落花风，莫吹花落尽。欲作胜花妆，从郎索红粉。二八好容颜，非意得相关。逢桑欲采折，寻枝倒懒攀。欲呈纤纤手，从郎索指环。"
"十索二首","隋","丁六娘","含娇不自转，送眼劳相望。无那关情伴，共入同心帐。欲防人眼多，从郎索锦障。兰房下翠帷，莲帐舒鸳锦。欢情宜早畅，密意须同寝。欲共作缠绵，从郎索花枕。"
"临去箸诗三首","隋","马明生","太和何久长，人命将不永。吸如朝露晞，奄忽睡觉醒。生生世所悟，伤生由莫静。我将寻真人，澄神挹容景。盘桓昆陵宫，玄都可驰骋。涓子牵我游，太真来见省。朝朝王母前，夕归钟岳岭。仰采琼瑶葩，俯漱琳琅井。千龄犹一刻，万纪如电顷。天地自有常，人命最险毳。年若惊弦发，时犹轻矢逝。虽有灼灼姿，玉为尘生秽。秋草无秋耀，绿叶岂终岁。惜彼繁茂摧，哀彼寒霜厉。有存理必亡，有兴故有废。真官戏玄津，与物无凝滞。神冲紫霄内，形栖山水际。对虚忘有怀，游目托容裔。风尘将何来，真道故可大。浊尘谅为叹，世乐岂足预。振褐扫尘遐，飘飘独远举。寥寥岩岳际，萧萧纵万虑。灵真与我游，落景乘鸿御。朝乘云轮来，夕驾扶摇去。嗷嘈天地中，嚣声安得附。"
"圜丘歌八首 昭夏","隋","牛弘等奉诏作","肃祭典，协良辰。具嘉荐，俟皇臻。礼方成，乐已变。感灵心，回天眷。辟华阙，下乾宫。乘精气，御祥风。望爟火，通田烛。膺介圭，受瑄玉。神之临，庆阴阴。烟衢洞，宸路深。善既福，德斯辅。流鸿祚，遍区寓。享序洽，祀礼施。神之驾，严将驰。奔精驱，长离耀。牲烟达，絜诚照。腾日驭，鼓电鞭。辞下土，升上玄。瞻寥廓，杳无际。澹群心，留馀惠。"
"圜丘歌八首 其二 皇夏","隋","牛弘等奉诏作","于穆我后，昭明有融。道济区域，功格玄穹。百神警卫，万国承风。仁深德厚，信洽义丰。明发思政，勤忧在躬。鸿基惟永，福祚长隆。德深礼大，道高飨穆。就阳斯恭，陟配惟肃。血膋升气，冕裘标服。诚感清玄，信陈史祝。祗承灵贶，载膺多福。肇禋崇祀，式奉尊灵。因高尽敬，扫地推诚。六宗随兆，五纬陪营。云和发韵，孤竹扬声。我粢既絜，我酌惟明。元神是鉴，百禄来成。皇矣上帝，受命自天。睿图作极，文教遐宣。四方监观，万国陶甄。有苗斯格，无得称焉。天地之经，和乐具举。休徵咸萃，要荒式序。正位履端，秋霜春雨。礼以恭事，荐以飨时。载清玄酒，备絜芗萁。回旒分爵，思媚轩墀。惠均撤俎，祥降受厘。十伦以具，百福斯滋。克昌厥德，永祚鸿基。御历膺期，乘乾表则。成功戡乱，顺时经国。兵畅五材，武弘七德。憬彼遐裔，化行充塞。三道备举，二仪交泰。情发自中，义均莫大。祀敬恭肃，钟鼓繁会。万国斯欢，兆民斯赖。享兹介福，康哉元首。惠我无疆，天长地久。"
"朝日夕月歌二首 朝日諴夏","隋","牛弘等奉诏作","扶木上朝暾，嵫山沈暮景。寒来游晷促，暑至驰辉永。时和合璧耀，俗泰重轮明。执圭尽昭事，服冕罄虔诚。澄辉烛地域，流耀镜天仪。历草随弦长，珠胎逐望亏。成形表蟾兔，窃药资王母。西郊礼既成，幽坛福惟厚。"
"方丘歌四首 昭夏","隋","牛弘等奉诏作","柔功畅，阴德昭。陈瘗典，盛玄郊。篚幂清，膋鬯馥。皇情虔，具寮肃。笙颂合，鼓鼗会。出桂旌，屯孔盖。敬如在，肃有承。神胥乐，庆福膺。奠既彻，献已周。竦灵驾，逝远游。洞四极，吊九县。庆方流，祉恒遍。埋玉气，掩牲芬。晰神理，显国文。"
"方丘歌四首 其二 登歌","隋","牛弘等奉诏作","道惟生育，器乃包藏。报功称范，殷荐有常。六瑚已馈，五齐流香。贵诚尚质，敬洽义章。神祚惟永，帝业增昌。厚载垂德，昆丘主神。阴坛吉礼，北至良辰。鉴水呈絜，牲栗表纯。樽壶夕启，币玉朝陈。群望咸秩，精灵毕臻。祚流于国，祉被于人。"
"太庙乐歌九首 迎神歌","隋","牛弘等奉诏作","务本兴教，尊神体国。霜露感心，享祀陈则。官联式序，奔走在庭。几筵结慕，裸献惟诚。嘉乐载合，神其降止。永言保之，锡以繁祉。孝熙严祖，师象敬宗。惟皇肃肃，有来雍雍。雕梁霞复，绣橑云重。观德自感，奉璋伊恭。彝斝尽饰，羽缀有容。升歌发藻，景福来从。祭本用初，祀由功举。骏奔咸会，供神有序。明酌盈樽，丰牺实俎。幽金既荐，缋错维旅。享由明德，香非稷黍。载流嘉庆，克固鸿绪。缔基发祥，肇源兴庆。乃仁乃哲，克明克令。庸宣国图，善流人咏。开我皇业，七百同盛。皇条俊茂，帝系灵长。丰功叠轨，厚利重光。福由善积，代以德彰。严恭尽礼，永锡无疆。盛才必达，丕基增旧。涉渭同符，迁邠等构。弘风迈德，义高道富。神鉴孔昭，王猷克懋。深仁冥著，至道潜敷。皇矣太祖，耀名天衢。剪商隆祚，奄宅隋区。有命既集，诞开灵符。神道正直，祀事有融。肃雍备礼，庄敬在躬。羞燔已具，奠酹将终。降祥惟永，受福无穷。"
"五郊歌五首 青帝歌角音","隋","牛弘等奉诏作","震宫初动，木德惟仁。龙精戒旦，鸟历司春。阳光煦物，温风先导。岩处载惊，膏田已冒。牺牲丰絜，金石和声。怀柔备礼，明德惟馨。长嬴开序，炎上为德。执礼司萌，持衡御国。重离得位，芒种在时。含樱荐实，木槿垂蕤。庆赏既行，高明可处。顺时立祭，事昭福举。爰稼作土，顺位称坤。孕金成德，履艮为尊。黄本内色，宫实声始。万物资生，四时咸纪。灵坛泛扫，盛乐高张。威仪孔备，福履无疆。西成肇节，盛德在秋。三农稍已，九谷行收。金气肃杀，商威飂戾。严风鼓茎，繁霜陨蒂。厉兵诘暴，敕法慎刑。明神降嘏，国步惟宁。玄英启候，冥陵初起。虹藏于天，雉化于水。严关重闭，星回日穷。黄钟动律，广莫生风。玄樽示本，天产惟质。恩覃外区，福流京室。"
"社稷歌四首 春祈社諴夏","隋","牛弘等奉诏作","厚地开灵，方坛崇祀。达以风露，树之松梓。勾萌既申，芟柞伊始。恭祈粢盛，载膺休祉。粒食兴教，播厥有先。尊神致絜，报本惟虔。瞻榆束耒，望杏开田。方凭戬福，伫咏丰年。北墉申礼，单出表诚。丰牺入荐，华乐在庭。原隰既平，泉流又清。如云已望，高廪斯盈。民天务急，农亦勤止。或萒或藨，惟亹惟芑。凉风戒时，岁云秋矣。物成则报，功施必祀。"
"元会大飨歌十一首 皇夏","隋","牛弘等奉诏作","深哉皇度，粹矣天仪。司陛整跸，式道先驰。八屯雾拥，七萃云披。退扬进揖，步矩行规。句陈乍转，华盖徐移。羽旗照耀，圭组陆离。居高念下，处安思危。照临有度，纪律无亏。惟熙帝载，式固王猷。体乾建本，是曰孟侯。驰道美汉，寝门称周。德心既广，道业惟优。傅保斯导，贤才与游。瑜玉发响，画轮停辀。皇基方峻，七畅恒休。"
"元会大飨歌十一首 其三 食举歌","隋","牛弘等奉诏作","燔黍设教。礼之始。五味相资。火为纪。平心和德。在甘旨。牢羞既陈。钟石俟。以斯而御。扬盛轨。养身心敬。礼食昭。时和岁阜。庶物饶。盐梅既济。鼎铉调。特以肤腊。加臐膮。威仪济济。懋皇朝。饔人进羞。乐侑作。川潜之脍。云飞臛。甘酸有宜。芬勺药。金敦玉豆。盛交错。御鼓既声。安以乐。玉食惟后。膳必珍。芳菰既絜。重秬新。是能安体。又调神。荆包必至。海贡陈。用之有节。德无垠。嘉羞入馈。犹化谧。沃土名滋。帝台实。阳华之菜。雕陵栗。鼎俎芬芳。豆笾溢。通幽致远。车书一。道高物备。食多方。山肤既善。水豢良。桓蒲在位。簨业张。加笾折俎。烂成行。恩风下济。道化光。礼以安国。仁为政。具物必陈。饔牢盛。罝罘斤斧。顺时令。怀生熙熙。皆得性。于兹宴喜。流嘉庆。皇道四达。礼乐成。临朝日举。表时平。甘芳既饫。醑以清。扬休玉卮。正性情。隆我帝载。永明明。俗已乂。时又良。朝玉帛。会衣裳。基同北辰久。寿共南山长。黎元鼓。腹乐未央。"
"凯乐歌辞三首 述帝德","隋","牛弘等奉诏作","于穆我后，睿哲钦明。膺天之命，载育群生。开元创历，迈德垂声。朝宗万寓，祗事百灵。焕乎皇道，昭哉帝则。惠政滂流，仁风四塞。淮海未宾，江湖背德。运筹必胜，濯征斯克。八荒雾卷，四表云褰。雄图盛略，迈后光前。寰区已泰，福祚方延。长歌凯乐，天子万年。帝德远覃，天维宏布。功高云天，声隆韶濩。惟彼海隅，未从王度。皇赫斯怒，元戎启路。桓桓猛将，赳赳英谟。攻如燎发，战似摧枯。救兹涂炭，克彼妖逋。尘清两越，气静三吴。鲸鲵已夷，封疆载辟。班马萧萧，归旌奕奕。云台表效，司勋纪绩。业并山河，道固金石。阪泉轩德，丹浦尧勋。始实以武，终乃以文。嘉乐圣主，大哉为君。出师命将，廓定重氛。书轨既并，干戈是戢。弘风设教，政成人立。礼乐聿兴，衣裳载缉。风云自美，嘉祥爰集。皇皇圣政，穆穆神猷。牢笼虞夏，度越姬刘。日月比耀，天地同休。永清四海，长帝九州。"
"文武舞歌二首 文舞歌","隋","牛弘等奉诏作","天眷有属，后德惟明。君临万宇，昭事百灵。濯以江汉，树之风声。罄地毕归，穷天皆至。六戎仰朔，八蛮请吏。烟云献彩，龟龙表异。缉和礼乐，燮理阴阳。功由舞见，德以歌彰。两仪同大，日月齐光。惟皇御宇，惟帝乘乾。五材并用，七德兼宣。平暴夷险，拯溺救燔。九域载安，兆庶斯赖。续地之厚，补天之大。声隆有截，化覃无外。鼓钟既奋，干戚攸陈。功高德重，政谧化淳。鸿休永播，久而弥新。"
"枣下何纂纂二首","隋","王胄","柳黄知节变，草绿识春归。复道含云影，重檐照日辉。御柳长条翠，宫槐细叶开。还得闻春曲，便逐鸟声来。"
"敦煌乐二首","隋","王胄","长途望无已，高山断还续。意欲此念时，气绝不成曲。极目眺修涂，平原忽超远。心期在何处，望望崦嵫晚。"
"纪辽东二首","隋","王胄","辽东浿水事龚行。俯拾信神兵。欲知振旅旋归乐。为听凯歌声。十乘元戎才渡辽。扶濊已冰消。讵似百万临江水。按辔空回镳。天威电迈举朝鲜。信次即信旋。还笑魏家司马懿。迢迢用一年。鸣銮诏跸发淆潼。合爵有畴庸。何必丰沛多相识。比屋降尧封。"
"七夕诗二首","隋","王翙","天河横欲晓，凤驾俨应飞。落月移妆镜，浮云动别衣。欢逐今宵尽，愁随还路归。犹将宿昔泪，更上去年机。终年恒弄杼，今夕始停梭。却镜看斜月，移车渡浅河。长裙动星佩，轻帐掩云罗。旧愁虽暂止，新愁还复多。"
"步虚词二首","隋","杨广","洞府凝玄液，灵山体自然。俯临沧海岛，回出大罗天。八行分宝树，十丈散芳莲。悬居烛日月，天步役风烟。蹑记书金简，乘空诵玉篇。冠法二仪立，佩带五星连。琼轩觯甘露，瑜井挹膏泉。南巢息云马，东海戏桑田。回旗游八极，飞轮入九玄。高蹈虚无外，天地乃齐年。总辔行无极，相推凌太虚。翠霞承凤辇，碧雾翼龙舆。轻举金台上，高会玉林墟。朝游度圆海，夕宴下方诸。"
"春江花月夜二首","隋","杨广","暮江平不动，春花满正开。流波将月去，潮水带星来。夜露含花气，春潭瀁月晖。汉水逢游女，湘川值两妃。"
"锦石捣流黄二首","隋","杨广","汉使出燕然，愁闺夜不眠。易制残灯下，鸣砧秋月前。今夜长城下，云昏月应暗。谁见倡楼前，心悲不成惨。"
"喜春游歌二首","隋","杨广","禁苑百花新，佳期游上春。轻身赵皇后，歌曲李夫人。步缓知无力，脸曼动馀娇。锦袖淮南舞，宝袜楚宫腰。"
"四时白纻歌二首 东宫春","隋","杨广","洛阳城边朝日晖，天渊池前春燕归。含露桃花开未飞，临风杨柳自依依。小苑花红洛水绿，清歌宛转繁弦促。长袖逶迤动珠玉，千年万岁阳春曲。黄梅雨细麦秋轻，枫叶萧萧江水平。飞楼绮观轩若惊，花簟罗帏当夜清。菱潭落日双凫舫，绿水红妆两摇渌。还似扶桑碧海上，谁肯空歌采莲唱。"
"纪辽东二首","隋","杨广","辽东海北剪长鲸。风云万里清。方当销锋散马牛。旋师宴镐京。前歌后舞振军威。饮至解戎衣。判不徒行万里去。空道五原归。秉旄伏节定辽东。俘馘变夷风。清歌凯捷九都水。归宴雒阳宫。策功行赏不淹留。全军藉智谋。讵似南宫复道上。先封雍齿侯。"
"出塞二首","隋","杨素","漠南胡未空，汉将复临戎。飞狐出塞北，碣石指辽东。冠军临瀚海，长平翼大风。云横虎落阵，气抱龙城虹。横行万里外，胡运百年穷。兵寝星芒落，战解月轮空。严刁息夜斗，辛角罢鸣弓。北风嘶朔马，胡霜切塞鸿。休明大道暨，幽荒日用同。方就长安邸，来谒建章宫。汉虏未和亲，忧国不忧身。握手河梁上，穷涯北海滨。据鞍独怀古，慷慨感良臣。历览多旧迹，风日惨愁人。荒塞空千里，孤城绝四邻。树寒偏易古，草衰恒不春。交河明月夜，阴山苦雾辰。雁飞南入汉，水流西咽秦。风霜久行役，河朔备艰辛。薄暮边声起，空飞胡骑尘。"
"山斋独坐赠薛内史诗二首","隋","杨素","居山四望阻，风云竟朝夕。深溪横古树，空岩卧幽石。日出远岫明，鸟散空林寂。兰庭动幽气，竹室生虚白。落花入户飞，细草当阶积。桂酒徒盈樽，故人不在席。日暮山之幽，临风望羽客。岩壑澄清景，景清岩壑深。白云飞暮色，绿水激清音。涧户散馀彩，山窗凝宿阴。花草共萦映，树石相陵临。独坐对陈榻，无客有鸣琴。寂寂幽山里，谁知无闷心。"
"赠薛播州诗","隋","杨素","在昔天地闭，品物属屯蒙。和平替王道，哀怨结人风。麟伤世已季，龙战道将穷。乱海飞群水，贯日引长虹。干戈异革命，揖让非至公。两河定宝鼎，八水域神州。函关绝无路，京洛化为丘。漳滏尔连沼，泾渭余别流。生郊满戎马，涉路起风牛。班荆疑莫遇，赠缟竟无由。五纬连珠聚，千载浊河清。金亡潜虎质，闰尽自蛙声。圣期伊旦暮，天禄启炎精。雾生三日重，星飞五老轻。禋宗答上帝，改物创群生。道昏虽已朗，政故犹未新。刳舟洹水济，结网大川滨。出游迎钓叟，入梦访幽人。植林离各树，开荣岂异春。相逢一时泰，共幸百年身。有帛贲丘园，生刍自幽谷。尘芳金马路，澜清凤池澳。零露既垂光，清风复流穆。倾盖如旧知，弹冠岂新沭。利心金各断，芬言兰共馥。自余历端揆，缉熙恧时彦。及尔陪帷幄，出纳先天眷。高调发清音，缛藻流馀绚。或如彼金玉，岁暮无凋变。余松待尔心，尔筠留我箭。荏苒积岁时，契阔同游处。阊阖既趋朝，承明还宴语。上林陪羽猎，甘泉侍清曙。迎风含暑气，飞雨凄寒序。相顾惜光阴，留情共延伫。滔滔彼江汉，实为南国纪。作牧求明德，若人应斯美。高卧未褰帷，飞声已千里。还望白云天，日暮秋风起。岘山君傥游，泪落应无已。汉阴政已成，岭表人犹蠹。弹冠比方新，还珠总如故。楚人结去思，越俗歌来暮。阳乌尚归飞，别鹤还回顾。君见南枝巢，应思北风路。北风吹故林，秋声不可听。雁飞穷海寒，鹤唳霜皋净。含毫心未传，闻音路犹夐。唯有孤城月，徘徊独临映。吊影余自怜，安知我疲病。养病愿归闲，居荣在知足。栖迟茂陵下，优游沧海曲。古人情可见，今人遵路躅。荒居接野穷，心物俱非俗。桂树芳丛生，山幽竟何欲。所欲栖一枝，禀分丰诸已。园树避鸣蝉，山梁过雌雉。野阴冒丛灌，幽气含兰芷。悲哉暮秋别，春草复萋矣。鸣琴久不闻，属听空流水。秋水鱼游日，春树鸟鸣时。濠梁暮共往，幽谷有相思。千里悲无驾，一见杳难期。山河散琼蕊，庭树下丹滋。物华不相待，迟暮有馀悲。衔悲向南浦，寒色黯沈沈。风起洞庭险，烟生云梦深。独飞时慕侣，寡和乍孤音。木落悲时暮，时暮感离心。离心多苦调，讵假雍门琴。"
"自感诗三首","隋","侯夫人","庭绝玉辇迹，芳草渐成窠。隐隐闻箫鼓，君恩何处多。欲泣不成泪，悲来翻强歌。庭花方烂熳，无计奈春何。春阴正无际，独步意如何。不及间花草，翻承雨露多。"
"春日看梅诗二首","隋","侯夫人","砌雪无消日。卷帘时自颦。庭梅对我有怜意。先露枝头一点春。香清寒艳好。谁惜是天真。玉梅谢后阳和至。散与群芳自在春。"
"诗二首","隋","扈谦","风从牖中入，酒在杯中摇。手握四十九，灵光在上照。巍峨丛蓍下，独向冥理笑。进不登龙门，退不求名位。无以消白日，常作巍峨醉。"
"空中歌三首","隋","葛玄","真人昔遗教，悯念孤痴子。嬖邪不信道，祸乱由斯起。身随朝露晞，悔恨何有己。罪大不可掩，流毒将谁理。冥冥未出期，劫尽方当止。转轮贫贱家，仍复为役使。四体或不完，蹩躠行乞市。不知积罪报，怨天神不恃。大道常无为，弘之由善始。吾今获轻举，修行立功尔。三界尽稽首，从容紫宫里。停驾虚元中，人生若流水。临别属素翰，粗标灵妙纪。我今便升天，悯念诸儒英。大道体虚无，寂寂中有精。视之若冥昧，窈窈中昭明。莫言道虚诞，所患不至诚。奚不登名山，诵是洞真经。一讽而一咏，玄音彻太清。太上辉金容，众仙齐应声。十方散香花，燔烟旃檀馨。皇娥奏九韶，鸾凤谐和鸣。龙驾翳空迎，华盖曜查冥。翛闲劫仞台，帝释欻降庭。八王奉丹液，挹漱身腾轻。逍遥有无间，流朗绝形名。神童夹侍侧，自然朝万灵。飘飘八景舆，游衍白玉京。七祖升福堂，先亡悉超生。王侯能笃信，必为天下贞。大人体至德，一切蒙其成。散诞游山水，吐纳灵和津。炼气同希夷，静咏道德篇。至心宗玄一，冥感今乃宣。飞驾御九龙，飘飘乘紫烟。华景曜空衢，红云拥帝前。暂迂蓬莱宫，倏忽已宾天。伟伟众真会，渺渺凌重玄。体固无终劫，金颜随日鲜。欢乐太上境，悲念一切人。谁能离死坏，结是冥中缘。悠悠成至道，无有入无问。微妙良难测，智者谓我贤。若能弘众妙，轻举升神仙。"
"临终诗二首 哀速终","隋","释灵裕","今日坐高堂，明朝卧长棘。一生聊已竟，来报将何息。命断辞人路，骸送鬼门前。从今一别后，更会几何年。"
"出塞二首和杨素","隋","薛道衡","高秋白露团，上将出长安。尘沙塞下暗，风月陇头寒。转蓬随马足，飞霜落剑端。凝云迷代郡，流水冻桑乾。烽微桔槔远，桥峻辘轳难。从军多恶少，召募尽材官。伏堤时卧鼓，疑兵乍解鞍。柳城擒冒顿，长坂纳呼韩。受降今更筑，燕然已重刊。还嗤傅介子，辛苦刺楼兰。边庭烽火惊，插羽夜徵兵。少昊腾金气，文昌动将星。长驱鞮汗北，直指夫人城。绝漠三秋暮，穷阴万里生。寒夜哀笛曲，霜天断雁声。连旗下鹿塞，叠鼓向龙庭。妖云坠虏阵，晕月绕胡营。左贤皆顿颡，单于已系缨。绁马登玄阙，钩鲲临北溟。当知霍骠骑，高第起西京。"
"豫章行","隋","薛道衡","江南地远接闽瓯，山东英妙屡经游。前瞻叠障千重阻，却带惊湍万里流。枫叶朝飞向京洛，文鱼夜过历吴洲。君行远度茱萸岭，妾住长依明月楼。楼中愁思不开嚬，始复临窗望早春。鸳鸯水上萍初合，鸣鹤园中花并新。空忆常时角枕处，无复前日画眉人。照骨金环谁用许，见胆明镜自生尘。荡子从来好留滞，况复关山远迢递。当学织女嫁牵牛，莫作姮娥叛夫婿。偏讶思君无限极，欲罢欲忘还复忆。愿作王母三青鸟，飞去飞来传消息。丰城双剑昔曾离，经年累月复相随。不畏将军成久别，只恐封侯心更移。"

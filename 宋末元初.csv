"题目"，"朝代"，"作者"，"内容"
"水调歌头 其十三 甲午九日牛山作","宋末元初","刘辰翁","不饮强须饮，今日是重阳。向来健者安在，世事两茫茫。叔子去人远矣，正复何关人事，堕泪忽成行。叔子泪自堕，湮没使人伤。燕何归，鸿欲断，蝶休忙。渊明自无可奈，冷眼菊花黄。看取龙山落日，又见骑台荒草，谁弱复谁强。酒亦有何好，暂醉得相忘。"
"游阳明一洞天呈王理得诸君","宋末元初","戴表元","禹穴苍茫不可探，人传灵笈锁烟岚。初晴鹤点青边嶂，欲雨龙移黑处潭。北斗斋坛天寂寂，东风仙洞草毵毵。堪怜尹叟非关吏，犹向江南逐老聃。"
"越城待旦","宋末元初","戴表元","策策虚楼竹隔明，悲来辗转向谁倾。天寒胡雁出万里，月落越鸡啼四更。为底朱颜成老色，看人青史上新名。清溪白石村村有，五尺乌犍托此生。"
"證道寺","宋末元初","戴表元","弯环青径斜，自是野僧家。满涧泻岩液，插天排石牙。炉寒馀柏子，架静落藤花。记得逃兵日，门多贵客车。"
"望江南 其六","宋末元初","黄公绍","思晴好，路滑少人行。早信雨能留得住，尽教尽日自舟横。直等到清明。"
"沁园春 其五 和刘仲简九日韵","宋末元初","刘辰翁","九日黄花，渊明之后，谁当汝俦。记龙山昨夜，寒泉九井，帽轻似叶，须戟如虬。庚扇西风，孔林落照，银海横波十二楼。闲笑道，那华亭上蔡，再见何由。人生似我何求。算惟有高人高处游。笑如今别驾，前时方外，尘埃半百，岁月如流。如此连墙，今年不见，一首犹胜万户侯。偷闲好，便明朝有约，莫莫休休。"
"丁丑岁旦","宋末元初","于石","不写桃符换旧诗，辛盘竹爆付儿嬉。山深未见新年历，只记梅花春早迟。"
"八咏楼","宋末元初","于石","八咏诗传千古名，蹇驴何在井空澄。凄凉楼外双溪月，曾照齐梁几废兴。"
"子房","宋末元初","于石","韩亡誓欲报秦仇，秦灭还兴伐楚谋。一念为韩非为汉，无功何必愿封留。"
"小三洞 其三","宋末元初","于石","断崖怒涌四时雪，虚壁寒凝六月霜。倚树老僧闲洗钵，碧桃花落涧泉香。"
"小三洞 其二","宋末元初","于石","洞门相对是吾家，朝看烟云暮看霞。铁笛一声山石裂，老松惊落半岩花。"
"小三洞 其一","宋末元初","于石","四山回合响幽泉，古木苍藤路屈盘。一局残棋双鹤去，石屏空倚白云寒。"
"小反岭","宋末元初","于石","泉本至清谁曰盗，溪虽可染却名愚。一夫作难随倾覆，千古青山独受污。"
"孔明","宋末元初","于石","居荆不肯吞刘表，入蜀胡为诈取璋。二子孰非刘氏后，岂惟玄德可兴王。"
"白杜鹃花","宋末元初","于石","蜀帝魂销恨不穷，野花开落倚东风。吻乾无复枝头血，几度啼来染不红。"
"杂兴四首 其四","宋末元初","于石","四围绿树岩藏屋，一枕清风竹满轩。醉里不知山雨过，醒来惟怪瀑声喧。"
"杂兴四首 其三","宋末元初","于石","采药归来竹径凉，满身草露湿衣香。怕惊幽鸟穿林去，不扫松花卧石床。"
"杂兴四首 其二","宋末元初","于石","偶种阶前竹数根，引风招月伴清樽。春来为爱临阶竹，今日翻嫌竹碍门。"
"杂兴四首 其一","宋末元初","于石","屋上青山屋下云，清泉为镜石为屏。客来问我谋生计，一卷家传相鹤经。"
"次韵杜若川春日杂兴集句 其二","宋末元初","于石","九陌净无车马尘，不须移槛损天真。凡花俗草败人意，怅望烟云缥渺人。"
"次韵杜若川春日杂兴集句 其一","宋末元初","于石","行约青帘共一樽，牧童遥指杏花村。如今只有花含笑，悍吏催租夜打门。"
"次韵赵羽翁秋江杂兴 其二","宋末元初","于石","雁落芦花洲外洲，半川斜日独凭楼。笛声何处雁惊起，点破清江一片秋。"
"次韵赵羽翁秋江杂兴 其一","宋末元初","于石","翩翩水鸟自沉浮，红蓼黄芦两岸秋。隔水人家一犬吠，斜阳篱落有渔舟。"
"次韵赵德舆山家","宋末元初","于石","茅檐日暖卧寒林，过午老翁鼾睡声。扰扰红尘山下路，晓霜残月有人行。"
"西岩寺","宋末元初","于石","丹崖翠壁数千尺，绝顶僧房三四间。老树倚岩岩倚屋，白云飞去又飞还。"
"许劭","宋末元初","于石","四海同推月旦评，是非公论至今存。老瞒敢肆奸雄志，未必不因公一言。"
"净居院遇雪","宋末元初","于石","梦回寒月吐层崖，汤响松风听煮茶。倚树恐惊残雪堕，起来不敢嗅梅花。"
"始皇","宋末元初","于石","万世纲常具六经，天应未遽丧斯文。焚书欲灭先王道，道在人心不可焚。"
"孤山","宋末元初","于石","老梅半树倚枯槎，路入湖心第几家。水月荒凉谁复问，游人多只看荷花。"
"钓台","宋末元初","于石","傲睨群雄百战来，独全高节老蒿莱。三公不任云台将，物色何须及钓台。"
"柳子厚","宋末元初","于石","早缀朝班附叔文，晚随儿女拜双星。半生巧宦翻成拙，何用区区更乞灵。"
"祢衡","宋末元初","于石","怀中漫刺欲何之，四海交游只两儿。不死曹瞒死黄祖，杀身何补汉兴衰。"
"旅中遣怀","宋末元初","于石","片云相望浙东西，回首家山路欲迷。昨夜桐江江上梦，倒随流水上双溪。"
"旅夜","宋末元初","于石","拥炉兀兀坐成睡，梦到家山人不知。半夜酒醒还是客，一庭黄叶雨来时。"
"读明妃引","宋末元初","于石","周求莘女终亡纣，越献西施竟灭吴。马上琵琶徒自恨，不思强汉弱匈奴。"
"高帝","宋末元初","于石","吕氏强梁刘氏危，宫中枕卧复谁知。酿成外戚中官祸，兴汉已开亡汉基。"
"兜率寺","宋末元初","于石","钱唐一剑倚霜寒，万水千山蜀道难。瓶钵生涯何处在，秋风松子落诗坛。"
"寄题千秋观","宋末元初","于石","峥嵘金碧千秋观，谁记当年贺监家。湖水亦随人世改，秋光一半失荷花。"
"晚眺","宋末元初","于石","渔歌樵语隔溪村，沙上牛归小径分。烟树参差片帆落，半川斜日九峰云。"
"曹操","宋末元初","于石","心非禅代荀文若，目识奸雄许子将。身苟未亡终篡汉，不知何德比文王。"
"紫薇岩","宋末元初","于石","灵岩旧是先生宅，拈笔新题郡守名。月落空山人语寂，涧泉犹作读书声。"
"七月七日","宋末元初","于石","玉宇无尘淡月辉，谁传织女夜停机。阮分南北任贫富，河度东西果是非。扪腹有书安用晒，揆心无巧不须祈。逢时且共樽前乐，一笑淋漓酒满衣。"
"九日同黄宏公游古城山","宋末元初","于石","信步攀跻感旧游，寒烟衰草思悠悠。西风白发空惊老，晚节黄花独耐秋。宇宙几人欢喜饮，江山一片古今愁。渊明三径今犹在，自笑不如归去休。"
"九日次韵王寿翁","宋末元初","于石","半生饮菊试仙方，安用狂歌赋玉堂。乌帽任教今日落，紫萸不改旧年香。人生还有几重九，世事都归一醉乡。千古渊明呼不醒，天涯风雨暗浔阳。"
"三洞","宋末元初","于石","群峭摩天不染埃，凝岚滴翠郁崔嵬。帘垂飞瀑无人捲，舟引游仙出洞来。一窍中谁开混沌，三山外亦有蓬莱。扪萝更问朝真路，夹径松阴覆绿苔。"
"山居 其二","宋末元初","于石","不谈当世事，荣辱两无闻。诗思半山月，生涯一坞云。砚乾分瀑润，香断借兰熏。有客时相过，呼儿采涧芹。"
"山居 其一","宋末元初","于石","结屋万山顶，柴扉昼懒开。捣茶惊鹤醒，抛果引猿来。笋短和泥掘，松高倚石栽。有时寻胜去，多趁暮钟回。"
"分蜂","宋末元初","于石","群蜂割据作生涯，户牖新开蜜酿花。汉世侯王自分国，秦民父子各当家。尊卑两尽君臣义，朝夕争趋南北衙。因感途人本兄弟，无知微物亦何嗟。"
"壬辰春雪","宋末元初","于石","和气胚胎斡化钧，胡然积雪拥柴门。花梢冻压春无力，山骨晴销晓有痕。阳壮谁令阴作梗，寒骄犹勒暖归根。昌黎浪说丰年瑞，为瑞为灾未易言。"
"月夜纳凉","宋末元初","于石","天地空无半点尘，翛然池馆浸虚明。几更今古月常在，一片襟怀水共清。风定波摇晴树影，鱼翻露泻翠荷声。炎凉圆缺须臾事，我独于斯感世情。"
"水亭小集","宋末元初","于石","亭俯一泓碧，倚栏思濯缨。游鱼惊扇影，幽鸟避歌声。云断远山出，林疏落日明。竹风如有意，为我扫棋枰。"
"水亭夜坐","宋末元初","于石","水光涵月浸虚窗，醉倚栏干午夜凉。蛙一两声隔篱落，萤三四点过池塘。风摇松影蛟龙活，露泻荷盘翡翠香。俯仰不知天地阔，悠然长啸据胡床。"
"半山亭","宋末元初","于石","万叠岚光冷滴衣，清泉白石锁烟扉。半山落日樵相语，一径寒松僧独归。叶堕误惊幽鸟去，林空不碍断云飞。层崖峭壁疑无路，忽有钟声出翠微。"
"归兴","宋末元初","于石","归欤高枕寄林泉，安用悲歌行路难。君子患无真气节，世人空笑旧衣冠。雪深处士梅花屋，月冷先生苜蓿盘。谁谓家贫无一物，床头三尺剑光寒。"
"白沙昭利庙","宋末元初","于石","百战收功老故山，寒溪怒涌白沙泉。云台不与四七将，庙食何传千万年。香冷谁能燃汉火，水流空自溉吴田。愚民不识前朝事，浪说神能驾铁船。"
"伊昔 其四","宋末元初","于石","伊昔西湖外，清阴九里松。天低深雨露，风怒走蛟龙。林霭通樵径，山云隔寺钟。何时一行乐，重到北高峰。"
"伊昔 其三","宋末元初","于石","伊昔西湖里，娉婷十里莲。香凝花上露，影落镜中天。枕簟水亭雨，笙歌月夜船。双鸳不解事，常傍翠阴眠。"
"伊昔 其二","宋末元初","于石","伊昔西湖上，孤山几树梅。断篱深院落，流水旧亭台。明月无今古，春风自去来。逋仙不复作，消瘦为谁开。"
"伊昔 其一","宋末元初","于石","伊昔西湖柳，清阴满画楼。午凉欺舞扇，晚雨系渔舟。春尽花无主，风寒叶自秋。六桥今在否，空惜旧时游。"
"再和潘天英韵","宋末元初","于石","人生一传舍，于世懒蝇营。千古月知己，四时花有情。吟怀今郑綮，家学昔玄成。自适眼前乐，何须身后名。"
"次二子韵","宋末元初","于石","松边庭户竹边窗，归卧故山云半床。蕙帐夜寒眠鹤醒，芸签日煖蠹鱼香。读书喜汝眼如月，涉世嗟予鬓欲霜。莫道文章真小技，今人当与古争长。"
"次韵中秋对月","宋末元初","于石","冰壶碾破一轮秋，杯吸长鲸笔挽牛。大地山河明色界，九天宫阙耀琼楼。香浮蟾桂今犹古，曲按霓裳乐易愁。四海清光无不照，何须天柱一峰游。"
"次韵天民有年","宋末元初","于石","四海同一稔，茆檐蔼富穰。邻灯晓炊暖，溪雨晚舂香。有客歌良耜，何人饿首阳。三时足勤苦，真乐在冬藏。"
"次韵何寺簿闲咏","宋末元初","于石","居喜山深人不知，凝岚空翠淡含辉。隔林樵语惊猿去，倚石松枝碍鹤飞。留客眠云听涧瀑，呼儿踏月扫苔矶。冥心静坐勿轻出，门外藤萝露湿衣。"
"次韵君会初冬","宋末元初","于石","一年好景橘黄时，骤冷惟应瘦骨知。吠犬频繁堕霜叶，栖鸦不定战风枝。炉何必试手可热，文未能成鬓欲丝。春逼寒梅三两点，蹇驴江路试寻诗。"
"次韵君会感思","宋末元初","于石","满眼山川感旧游，依然野水自横舟。一樽长照古今月，两鬓不禁天地秋。有屋有田清颍尾，自蒲自柳曲江头。虚名不落人间世，一径松风稳跨牛。"
"次韵吴子益","宋末元初","于石","四野杳无车马喧，竹阴篱落半开门。牛归落叶径边径，犬吠斜阳村外村。老树不摇波弄影，扁舟已去岸留痕。悠然乐意相关处，坐对青山两不言。"
"次韵芳卿一室","宋末元初","于石","一室志天下，何须山更深。英雄四海眼，道义百年心。蕉鹿梦中梦，松风吟处吟。幽泉鸣绝壁，不作世间音。"
"次韵邵佥判幽居","宋末元初","于石","闭门久不出，摩挲鬓欲翁。有杯问明月，无扇障西风。神骏老嘶枥，纸鸢高入空。天应怜我懒，瓜圃自泉通。"
"次韵秉国初夏","宋末元初","于石","团扇初分月桂芳，单衣乍试雪罗香。新荷祇似世情薄，飞絮不如归兴忙。梅润图书晨雨暝，棋声庭院午风凉。日来竹报平安否，试向平泉问赞皇。"
"次韵郑德彝即事","宋末元初","于石","瓢空饭落埃，陋巷一颜回。月坐人醉醒，风眠户阖开。搜奇屐穿雪，习懒砚生苔。旧菊今存否，长歌归去来。"
"次韵赵子玉书怀","宋末元初","于石","鹑结为衣鹬作冠，采芝何处问商颜。兴亡眼欲窥千古，俯仰心无愧两间。客路西风新白发，野花啼鸟旧青山。日高浓睡平川屋，安用鸡鸣度远关。"
"次韵赵德舆","宋末元初","于石","人生渺如寄，天地一蘧庐。无酒喜留客，有钱多买书。敲冰时煮茗，踏雨晚挑蔬。抱道空忧世，年今四十馀。"
"次韵徐月卿秋兴","宋末元初","于石","西风渺何许，安处即家乡。社舞邻呼饮，时思礼荐尝。孤灯茅屋雨，落叶石桥霜。鸡黍当年约，谁能继范张。"
"次韵徐永之秋兴","宋末元初","于石","谁谓四时秋最愁，胡床谈咏晋风流。山川长在英雄老，草木无边天地秋。惊眼一行渔唱晚，斜阳万里客凭楼。茫茫远水涵空碧，兴入芦花第几洲。"
"次韵徐则正山居","宋末元初","于石","松间花外有虚亭，花自向阳松自阴。水浊不污明月色，人闲方见白云心。棋边冷眼安危著，笔底放怀长短吟。世忌独醒还恶醉，浅斟莫使酒杯深。"
"次韵徐廷圭偶成","宋末元初","于石","德行谁能冠四科，将兴将废道云何。百年诗酒晋元亮，万世功名汉伏波。高枕林泉闲梦少，出门风雨落花多。人生转眼荣枯易，未必金章胜绿蓑。"
"次韵徐深之","宋末元初","于石","文章何必拟卿云，笔砚无功钱有神。明月能招山入户，幽花不与世争春。百年亭馆几兴废，十载交游半故新。过眼荣华何足较，青门试问种瓜人。"
"次韵潘天英自感","宋末元初","于石","处士柴桑屋，将军细柳营。穷通观世变，离合见人情。花不求春艳，器当思晚成。窝中足安乐，何必传无名。"
"江山送客次韵","宋末元初","于石","依依柳色黯江亭，酒味离愁孰重轻。携手忍看分手处，别时争似见时情。百年离合悲欢事，一笑东西南北程。芳草斜阳渺无际，何当重问白鸥盟。"
"自述","宋末元初","于石","大儿不学小儿痴，四十头颅已可知。道胜自然贫亦乐，气充不与貌俱衰。三杯徐邈圣贤酒，一卷渊明甲子诗。满眼世情从厚薄，此心当与古人期。"
"自笑","宋末元初","于石","归来更读十年书，自笑今吾即故吾。栗里溪山晋处士，桐江风月汉狂奴。种梅添得诗多少，爱菊何拘酒有无。随分生涯聊尔耳，门前应免吏催租。"
"西湖","宋末元初","于石","西湖胜概甲东南，满眼繁华今几年。钟鼓相闻南北寺，笙歌不断往来船。山围花柳春风地，水浸楼台夜月天。士女只知游赏乐，谁能轸念及三边。"
"过北山何先生故宅","宋末元初","于石","青云不在金华巅，白云孤起金华岑。百世相传勉斋学，四书谁识晦翁心。水流盘涧自深浅，月照北山无古今。人问故庐何处是，门前松桂蔚成林。"
"吾家 其二","宋末元初","于石","明月成三友，青山结四邻。家贫猿执爨，林静鸟司晨。好竹能医俗，幽花不媚人。盘餐何所有，春韭与秋莼。"
"吾家 其一","宋末元初","于石","松阴六七里，茅屋两三家。坡煖四时笋，溪寒五月花。泉声挟风雨，云气走龙蛇。谁谓谋生拙，门前数亩瓜。"
"赤松宫","宋末元初","于石","几人学道得成仙，兄弟俱仙世所难。白石不随秋草烂，赤松长锁暮云寒。月涵古井一泓碧，云护空山半粒丹。我欲乘风蜕凡骨，愿随鸡犬事刘安。"
"邵氏园亭","宋末元初","于石","曲曲亭台日月春，人间荣辱两无闻。梅边读易分明月，松下敲棋碎白云。东里先生新酿酒，北山逋客旧移文。家传应得青门趣，手种园瓜手自耘。"
"净居院","宋末元初","于石","峰回涧曲路萦纡，万壑中藏一画图。雪堕枯枝龙解甲，藤缠怪石虎生须。满楼山色自浓淡，隔竹泉声半有无。纸帐蒲团清思足，更添梅种两三株。"
"夜坐读书有感","宋末元初","于石","四山月落正昏濛，留得书灯到晓红。千古是非昭简册，百年兴废老英雄。人因厌乱方思治，道本无穷岂有通。植立纲常垂万世，至今周孔不言功。"
"雪中梅","宋末元初","于石","蕊珠宫阙傍冰壶，森列群仙下藐姑。玉骨轻匀铅粉面，霜纨薄衬素罗襦。两般谁识花开谢，一色中分香有无。底事阳春藏不得，凝阴消尽转清癯。"
"抱膝吟","宋末元初","于石","治乱古来有，英雄今岂无。人情云聚散，世态草荣枯。事定见天理，时艰识丈夫。山川渺何许，烟雨暗平芜。"
"林下","宋末元初","于石","结屋万松顶，悄无人往还。饮猿摇涧月，飞鹭点秋山。竹静风相挠，水流云自闲。翛然忘物我，禽语两相关。"
"秉国池亭","宋末元初","于石","曲曲阑干面面棂，红尘飞不到斯亭。避人幽鸟入深竹，恋钓游鱼弄翠萍。天阔倒涵秋水碧，墙低不碍远山青。翛然独占闲中趣，一枕荷风午睡醒。"
"春兴","宋末元初","于石","春来无处不繁华，岂独公侯富贵家。青镜照眉池上柳，碧纱映目雾中花。贫谁知己燕相识，闲不求官蜂自衙。惟有东风无厚薄，年年芳草满天涯。"
"春怀次韵","宋末元初","于石","弄晴天气半昏明，春思不如诗思新。芳草斜阳王谢燕，落花流水晋秦人。百年台榭几杯酒，一片笙歌九陌尘。可笑游蜂贪酿蜜，引渠儿辈口生津。"
"春事","宋末元初","于石","白了江梅柳又青，游丝千尺网红尘。鹁鸠夫妇孤村雨，杜宇君臣故国春。客里易添芳草思，樽前谁是去年人。桃花源上空流水，安得渔郎一问津。"
"春晚","宋末元初","于石","夕阳门巷静无尘，茶灶烟凝碧树阴。千尺游丝萦远思，一声幽鸟伴孤吟。落红庭院春多少，新绿池塘水浅深。每向静中观物态，荣枯过眼不关心。"
"送友人之武林","宋末元初","于石","钱唐江上一帆风，为我重寻旧日踪。十里湖山空战舰，千年宫阙咽僧钟。潮生潮落东西浙，云去云来南北峰。往事茫茫何处问，残烟衰草泣寒蛩。"
"徐子观生挽诗","宋末元初","于石","一片清虚太极心，浮云流水世情轻。有生已作无生计，未死先求不死名。墓必预铭唐杜牧，诗能自挽晋渊明。岿然貌不随年老，留与斯文主夏盟。"
"栖真院","宋末元初","于石","空翠凝寒不受埃，断崖千尺拥崔嵬。老僧倚树惊猿去，童子扫阶知客来。石径晴因松露湿，茶烟远趁竹风回。禅家也办吟边料，不种闲花只种梅。"
"读史 其七","宋末元初","于石","志士匡君贵善谋，古来直笔有春秋。孔明扶汉何吞蜀，仁杰兴唐乃死周。成败由人天不管，功名遗恨水空流。柬之未相姜维将，二子宁无身后忧。"
"读史 其六","宋末元初","于石","莫言世事祇如棋，千载是非人共知。吾道废兴时否泰，人才进退国安危。诗书未火秦犹在，党锢无钩汉亦衰。覆辙相寻多不悟，抚编太息此何时。"
"读史 其五","宋末元初","于石","今来古往一封疆，虎斗龙争几帝王。百二山河秦地险，八千子弟楚天亡。朝廷有道自多助，仁义行师岂恃强。往事废兴何处问，寒烟衰草满斜阳。"
"读史 其四","宋末元初","于石","汉楚兴亡事已休，至今堪叹亦堪羞。郑君不肯更名籍，项伯胡为赐姓刘。寡助固知亲亦叛，孤忠忍以主为雠。人臣贵在明大义，勿为身谋为国谋。"
"读史 其三","宋末元初","于石","秦亡四海角群雄，三尺胡然起沛丰。首录酂侯忘纪信，不诛项伯戮丁公。亲而寡助宁非叛，国尔忘身始是忠。赏罚于斯庸未当，终然击柱或争功。"
"读史 其二","宋末元初","于石","世以燔经咎李斯，斯文兴丧岂关渠。楚人未烈咸阳火，秦府犹存博士书。吾道不随灰烬冷，残烟空锁帝王居。独嗟先入收图籍，刀笔区区计亦疏。"
"读史 其一","宋末元初","于石","厥初开辟浩难名，帝降而王绪可寻。百代相因三代礼，七弦何似五弦琴。时逢否泰有消长，道在乾坤无古今。所以孟轲生战国，欲承三圣正人心。"
"得家书","宋末元初","于石","久客秋又晚，思家梦屡惊。空阶闻叶落，隔树见灯明。亲老贫常健，儿痴学未成。凄凉今夜月，照我故乡情。"
"晚步","宋末元初","于石","径狭不容车，溪浅不容钓。平芜淡云烟，独鸟下残照。见山孑无言，倚树忽长啸。徘徊澹忘归，空林明远烧。"
"清明次韵赵登","宋末元初","于石","九十春光半晦明，东郊携手趁新晴。飘零风絮如行客，冷煖厨烟见世情。宿雨鞦韆花有泪，斜阳古冢草无名。劝君且尽樽前兴，柳上一声何处莺。"
"雪","宋末元初","于石","谁欤变幻旧乾坤，剪水仙人手段新。银屋万家成骤富，青山半点不藏春。西园太尉方交贺，北海中郎岂愿臣。把酒孤吟元不俗，何须夜访剡溪人。"
"雪","宋末元初","于石","天地混一色，楼高试捲帘。青山新面目，老树换须髯。夜皎月千里，晴暄雨四檐。岂无寒馁者，僵卧在穷阎。"
"雪竹","宋末元初","于石","君子亭亭操，刚强能自持。夷齐饿欲死，巡远守方危。大节不可屈，真心终莫移。人心与物理，每向岁寒枝。"
"寒梅","宋末元初","于石","闭门一卷易，风定缕香凝。落叶空阶雨，残梅阁砚冰。鸟啼深夜语，犬吠隔篱灯。不作红尘梦，寒窗几曲肱。"
"题石壁寺","宋末元初","于石","石壁名山多胜游，背环古木面清流。一池空对旃檀塔，双港中分芳草洲。豹隐安知兴废事，牛眠不碍往来舟。海棠菡萏今何在，风月人间几度秋。"
"清明次韵周君会 其一","宋末元初","于石","可惜韶光过眼明，一分流水二分尘。杜鹃声感客中客，蝴蝶梦飞身外身。一滴清明寒食酒，万家红杏绿杨春。斗鸡走狗非吾事，新火书灯谁共亲。"
"丁亥冬大雪","宋末元初","于石","顽云拨不开，阴风挟严威。大雪止复作，细民已嘘嚱。人言丰年瑞，可乐胡反悲。频年岂无雪，雪少寒不知。谁为禦寒计，茅屋曝晴曦。今年雪大作，始信贫无衣。地炉燎湿薪，僵坐缩如龟。年丰固可乐，一饱远莫期。但忧今日寒，未虑明年饥。岂知纨绔子，重裘拥柔肌。绣阁蔼春风，金帐环蛾眉。惟恨雪不多，低唱饮羔儿。且尽一己欢，宁为尔民思。尔民毋自苦，会有年丰时。鸡豚燕同社，玉粒香浮炊。一饱有馀乐，八珍亦奚为。寄语纨绔子，此意知不知。"
"七月七日","宋末元初","于石","西风扫残暑，微月澹新秋。相传织女星，今夕嫁牵牛。翩翩联鹊桥，亭亭拥龙辀。多少乞巧人，笑语穿针缕。吾尝夜观象，细与推其由。惟有五纬星，顺逆有去留。经星二十八，历历如缀旒。万古俨不动，分列十二州。其馀众常星，烂然满空浮。休咎必有證，君德修不修。胡独牛与女，不与众星侔。乃知尘世人，配偶相绸缪。少陵号诗史，万象穷冥搜。亦云年年渡，秋期何用愁。彼哉柳河东，抱拙不自谋。旁趋事曲折，窃效儿女求。谁与倡邪说，诞谩不复收。淫亵转相袭，寖使其辞浮。仙槎倘可乘，我欲凌空游。再拜二星灵，一洗千古羞。天高不可问，河汉空西流。"
"八月十四夜对月","宋末元初","于石","好风从西来，浮云忽中披。片月耿层空，清气入诗脾。皎皎万里光，谁言一分亏。亏者盈之渐，乘除迭相推。既圆终复缺，何如未圆时。过满易招损，极盛必有衰。人事无不然，一笑姑置之。愿我尊有酒，何喜亦何悲。颓然就一醉，月落吾不知。"
"小石塘源","宋末元初","于石","万山郁回合，群木尤老苍。细路百盘折，崎岖陟羊肠。凉阴覆峭壁，萦回涧流长。绿萝下百尺，笑挹清泉香。甘寒试一漱，齿颊凝冰霜。拂石坐未去，樵叟来我傍。云此涧中水，其源来浦阳。浦阳婺属邑，亦我父母邦。欲我饮此水，而不忘故乡。叟言起予意，振衣欲飞扬。便将随水源，径度千仞冈。叟前挽我衣，迟留且勿忙。吾家隔前坡，林居愧荒凉。寒醅旋可压，为子炊黄粱。微径行荦确，柴门隐松篁。推户拂尘席，延我入中堂。呼儿出长揖，阔步何蹡踉。问我从何来，惊顾走欲僵。屡呼不复出，自起致茶汤。坐不分宾主，高谈到羲皇。炊烟淡茅屋，劝我饮尽觞。葫芦烂鹅鸭，盘饤罗芥姜。一饱共酣寝，此乐殊未央。摄衣起谢叟，听我歌慨慷。风埃暗宇县，干戈几抢攘。朽骨缠蔓草，呻吟卧残创。荒丘奔狐兔，断础悲蛩螀。奔逃不相顾，流离各悽伤。十年未返业，几人失耕桑。而此源中民，熙然独徜徉。数家联聚落，茅茨带林塘。笑语声相闻，隔篱灯火光。翁妪各垂白，童稚纷成行。嫁女必近邻，生男不行商。死徙无出境，耕织各有常。地垆老瓦盆，竹几素木床。俗淳器亦古，岂识时世妆。瓜瓠满篱落，麻苧翳门墙。缺窦出鸡犬，平坡散牛羊。豚蹄一盂酒，神休答丰禳。村讴杂社鼓，醉舞衣淋浪。昼无悍吏恐，夜无群盗狂。生者遂所养，死者得所藏。其乐有如此，宜与世相忘。叟前重致词，为子言其详。使我居华屋，绮疏交洞房。使我服鲜丽，翠襦绣罗裳。食必具水陆，饮必酣琼浆。出则盛车骑，锦鞯紫游缰。归则拥歌吹，粉黛环姬姜。贵封侯万户，富储粟千仓。如此岂不乐，患至难豫防。利者祸之的，何地非战场。况有吏椎剥，宁免盗陆梁。安贫即乐土，多财必遗殃。人生守常分，世事胡可量。我闻重叹息，临风几徬徨。林霏掩苍翠，回首路杳茫。远山衔落日，惨惨尘沙黄。因思桃源中，人多寿而康。山深事简寡，居安俗淳良。不与外人接，别在天一方。儿孙自生长，古今任兴亡。世以为神仙，此说诚荒唐。平生志远游，恨不穷八荒。去家百里近，绝境见未尝。邈与桃源居，异世遥相望。安知千载下，以我非渔郎。独恨无桃花，夹岸摇红芳。花落春水涨，一苇或可航。"
"山中 其二","宋末元初","于石","偶因抱瓮出，夜汲涧底泉。荡摇水中月，水定光复圆。问水水不语，问月月不言。倚树一长啸，万壑松风寒。"
"山中 其一","宋末元初","于石","我家万山中，日日采樵去。扪萝上层巅，苔滑不留履。落日负樵归，云深失归路。谁家犬吠声，声在云深处。"
"山中何所有","宋末元初","于石","山中何所有，古松与清泉。一泓涵素月，千尺摇苍烟。我生乏世用，乐此山林闲。临流或倚树，物我两悠然。慎勿作梁栋，斧斤斲其天。慎勿入江海，汹涌生波澜。流荡易忘返，正直难自全。我欲叩其理，水去松无言。"
"己卯寒食","宋末元初","于石","今年客路逢寒食，村落无烟春寂寂。荒冢累累人不识，芳草凄凄吐花碧。麦饭一盂酒一滴，哀哀儿女春衫湿。我过其傍因太息，有坟可酹何须泣。干戈满地边云黑，路傍多少征人骨。"
"对雪","宋末元初","于石","顽云怙势吞烛龙，一夜老尽江上峰。骖鸾驾鹤下瑶阙，羽衣森列飞行空。玉虬夭矫振鳞甲，猎猎怒战谁争锋。银河剪刻纷弄巧，姑射缥缈来无踪。半开半落花绕树，无根无蒂絮因风。造物幻出不可测，万变归我一慨中。重裘何富，负薪何穷。烹茶何俭，饮羔何丰。天意茫茫无问处，人事悠悠定何许。丰年固知雪可喜，贫民不以雪为瑞。安得见晛消凝阴，寒崖草木皆生春。"
"戊子元夕大雪","宋末元初","于石","去年逢元夕，交光灯与月。今年逢元夕，交光灯与雪。有月已甚奇，一雪更奇绝。灿烂星斗光，晃耀琼瑶阙。纷纷竞儿嬉，笙歌声不歇。年来独衰懒，颇亦厌喧杂。呼儿早闭门，拥炉烧落叶。雪月两不知，孤灯任明灭。"
"母子别","宋末元初","于石","客游严陵道，中路哭者谁。哀哀母子别，云是夫弃妻。百年结欢爱，一旦生别离。妾去何足怜，怜此乳下儿。哌哌未能语，弃去良可悲。儿啼苦恋母，母闻转悲凄。欲语别离苦，孩提尔何知。徒能抚汝顶，相顾空泪垂。夫妇义已绝，母子恩亦亏。尔饥谁与哺，尔寒谁与衣。明年尔学行，谁与相提携。人言无母怜，有父尚可依。尔父忍弃我，弃汝将如遗。去去两相失，相见未有期。娟娟秀眉目，梦寐或见之。夜静涧声咽，犹似闻儿啼。"
"田家妇","宋末元初","于石","村南村北麦欲枯，桑麻阴阴满路隅。炊黍田头行饷夫，饼炉未熟儿呱呱。鸭头长袜短布襦，平生未识铅与朱。弹筝不用如罗敷，怀金不愿逢秋胡。眼前富贵何足娱，一身饱煖自有馀。茅檐笑语寒灯孤，夜舂晓织奉舅姑。"
"示衢子","宋末元初","于石","我学三十年，巧不能胜拙。汝年今弱冠，慎勿虚岁月。何必千里师，而后可受业。何必万卷书，而后称博洽。读书贵有用，岂徒资笔舌。立身一弗谨，万事皆瓦裂。蔬肉同一饱，自可甘薇蕨。布帛同一煖，何必轻裋褐。贫贱士之常，纷华安足悦。晴窗明几砚，夜灯耿风雪。汝今其勉旃，经史须涉猎。顾我何足学，当学古贤哲。"
"再游石壁寺","宋末元初","于石","曾为石壁游，更借僧房宿。楼阁倚林腰，溪山醒尘目。敲门寻旧僧，清响应林谷。老僧不厌客，分我云半屋。禅月岂后身，尚馀诗满腹。疑我亦荀鹤，再与赋汉牧。汲井昼煮茶，洗钵夜分粥。山空人语寂，邀我入深竹。独抱无弦琴，不唱浮生曲。月树影参差，风鸣声断续。翛然出尘表，身世转幽独。明朝出山去，无言笑相瞩。江上石牛眠，秋草为谁绿。"
"吊古行","宋末元初","于石","苍梧之南湘水头，烟波逐客增离忧。重瞳孤坟閟白日，双娥贞佩摇清秋。江空夜闻鬼对泣，泣罢仍为鼓瑶瑟。瑟声渐杳江声长，丹枫坠影天霜白。临江被发招帝魂，拔剑欲断东流奔。东流无穷帝不返，呜呼薄俗无由敦。"
"同韵效欧苏体","宋末元初","于石","草庐抱膝方卧龙，狞飙撼户云埋峰。冻鹊依依飞堕地，饥鹰侧翅低盘空。岂知水官夜鏖战，鞭虬笞凤驱前锋。茫茫万里混一色，远近高下俱迷踪。松标特立凛生气，竹腰不折凌高风。长江一派清不泯，浩浩独行天地中。小民祁寒易咨怨，君子守道惟固穷。有雪无雪两不问，仁耕义耨无歉丰。君不见闭门无人僵卧处，任渠门外深丈许。穷则当与凡民异，达则当为国之瑞。何当燮理司化钧，坐令寒谷回阳春。"
"有所思","宋末元初","于石","君在南山南，水阔云漫漫。我在北山北，木落天地宽。所思不可见，孤峰碧巑岏。片云遥相望，脉脉一水间。水流渺何许，抚松独盘桓。人生有离合，把酒欲问天。何以寄所思，取琴倚风弹。一弹不成调，再弹谁与言。抱琴耿无寐，月落空山寒。"
"有虎行","宋末元初","于石","有虎有虎山之巅，怒目炯炯当昼眠。百兽畏伏不敢前，凭林一吼秋风寒。昨日邻家妇，哀哀哭其子，叩头叫天天不语。或曰枭食母、犬吠主，含沙射影毒欲死。封豕长蛇肆侵侮，如此纷纷何独虎。虎哉虎哉尔何知，磨牙摇尾争奔驰。妖狐犹将假尔威，岂知彊者易弱盛必衰。北平将军怒欲飞，弯弓远挂扶桑枝。嗟尔有力何由施，吾见食汝肉而寝汝皮。倚剑睨天三太息，弱肉彊食今何时。麒麟驺虞亦物耳，呜呼吾不得而一见之。"
"有客","宋末元初","于石","有客叩我门，动色谈公侯。权门热于火，富贵可力求。我性不谐俗，素拙生计谋。苟求未必得，徒为君子羞。拂衣起谢客，夷然卧林丘。"
"次张嘉父闲居","宋末元初","于石","有诗可以吟，何必拟李陵。有酒可以酌，何必慕伯伦。自吟复自酌，一笑睨白云。卷舒见吾道，聚散亦世情。老我一茅屋，萧萧山下村。种瓜有馀地，吾亦安吾贫。兴来即杖屦，孤往无与朋。晨出未启户，暮归或扣门。翛然脱尘鞅，无怀与大庭。所以轩冕贵，不移丘壑心。此意谁独识，千载一渊明。渊明不复作，视此壁上琴。"
"次韵刘和德赋渊明","宋末元初","于石","士之生斯世，身穷志弥笃。不惟气浩然，亦是敦薄俗。渊明晋高士，志岂在微禄。不以进为荣，不以退为辱。云出鸟倦还，吾亦从吾欲。南山岂无豆，东篱亦有菊。日与田父游，气象和而肃。一枕北窗风，红尘任奔逐。起视天壤间，四海空两目。但愿樽有酒，宁顾瓶无粟。"
"次韵吕芳卿春游","宋末元初","于石","春光美于酒，我得醉其淳。春情浩于海，我得涉其滨。人生贵适意，何须苦悲颦。轩轩远游志，恨不穷入垠。流连虑忘返，岂徒玩芳新。游子多愒日，志士惟竞辰。二者孰得失，谁能究其因。俯仰天壤间，何轻用此身。骄惰由放逸，美好出艰辛。此日何足惜，我思古之人。"
"次韵宏父初夏","宋末元初","于石","留得三分春意和，荼蘼犹可入吟哦。人情疏密庭前竹，吾道卷舒池上荷。结友岂无今管鲍，论诗奚必古阴何。梅霖骤涨江天阔，还有长竿可钓么。"
"次韵杨恂夜兴","宋末元初","于石","漫漫夜气万山深，风露高寒天宇清。檐月窥人惊白发，炉烟凝坐悟黄庭。挑灯看剑心犹壮，攲枕听泉眼独醒。毁誉不公随好恶，试观陆羽煮茶经。"
"次韵苏巨卿","宋末元初","于石","谁叩柴门寄我诗，迎门稚子候予归。青山唤醒十年梦，明月空怀千里思。今晋古秦天地隔，范雎张禄姓名非。人生百岁发相见，世事悠悠未可知。"
"次韵秉国种菊","宋末元初","于石","渊明令彭泽，自谓归来好。外物一无累，刚被菊花恼。东篱兴悠然，一醉舒怀抱。陶没已千载，爱菊人何少。谁能轻富贵，高蹈一世表。种菊学渊明，此意何矫矫。栽培春雨中，不待秋风老。南山无古今，世事何时了。先生笑不言，杜门方却扫。"
"次韵郑德彝拟古集句","宋末元初","于石","明月照高楼，永夜不阖扉。盈盈楼上女，耿耿如相依。岁月忽已晚，草木变芬菲。扳条折其荣，风流付枕帏。蹇修时不存，悠悠谁与归。仰视浮云驰，俯见月在衣。置书怀袖中，有约吾敢违。愿寄双飞燕，为我西北飞。"
"次韵赵九翁","宋末元初","于石","风雪骑驴穷郑五，良史武陵忝厥祖。文章千古推贺白，馀子碌碌何足数。西风客路一相逢，笑睨平芜共怀古。神游千载渺襟期，不学时妆竞媚妩。翩然一鹗迅秋空，纵横健笔凌鹦鹉。愧我栖栖一钓翁，胯下宁甘少年侮。两鬓风霜飒短褐，把酒长歌话愁苦。君留不住我亦归，枫林叶落津头鼓。剑光错落耿青灯，夜半闻鸡与君舞。几回欲寄别后书，雁飞不过衡阳浦。树阴黯黯江东云，柳色依依渭城雨。人生相会不可期，去住真如萍散聚。我在金华北山北，茅屋三间云一坞。君在濲江西港西，种秫有田瓜有圃。我不能往君不来，凄凄风雨谁为主。何当共作子长游，南浮沅湘北齐鲁。不然赤壁吊东坡，高攀栖鹘登虬虎。放浪形骸期汗漫，霁月一襟春万宇。逍遥容与澹忘归，弭节江皋采芳杜。狂吟曾点舞雩风，一笑渠侬行凉踽。"
"次韵徐觉风铃","宋末元初","于石","锵然非金亦非玉，壹片宫商纷其触。歘如环辔玲珑摇佩旌，铿如鸣球拍琴九奏箫韶声。凄如孤鸿叫群嘹唳穿云去，清如幽泉滴沥飘落断崖处。馀音欲断还复鸣，咄咄胡床静中据。乃知檐铃适与风相会，锵锵铮铮可听不可佩。我怜其轻脆不足恃，戛则成音击则碎。嗟哉无情之物能感人，浮华言语自古多误身。喧然声名满天地，好声过耳俱成尘。物情万变伏还起，人生几何安足恃。何如物我两忘言，云在青山水在月。"
"西湖荷花有感","宋末元初","于石","我昔扁舟泛湖去，四望荷花浩无数。谁家画舫倚红妆，笑声迥入花深处。笙歌凄咽水云寒，花色似嫌脂粉污。夜深人静月明中，方识荷花有真趣。水天倒浸碧琉璃，净质芳姿澹相顾。亭亭翠盖拥群仙，轻风微颤凌波步。酒晕潮红浅渥唇，肤如凝脂腰束素。一捻香骨薄裁冰，半破芳心娇泣露。湖光花气满衣襟，月落波寒浸香雾。恍然人在蕊珠宫，便欲移家临水住。回首落日低黄尘，十年不到湖山路。花开花落几秋风，湖上青山自如故。"
"访叶灵渊","宋末元初","于石","细路如蛇盘，山根复山巅。振衣上千仞，顿觉天地宽。四山朗开豁，斜阳淡平川。溪浅不可舟，桥断衣可搴。依依桑柘村，翳翳井里烟。老翁古柳枢，扶杖白垂肩。问途入深巷，蒲柳隐败垣。忽得幽人居，一室静且安。中有插架书，外有负郭田。种秫可酿酒，枕书时醉眠。自言居家好，笑我行路难。欲分清溪尾，著我屋数椽。踏月两相过，亦足陶情欢。子虽爱我厚，我亦愧子言。天涯倦游客，岂不怀故山。抱薪煮白石，岸巾曝晴檐。兴来或杖履，松阴弄潺湲。如此岂不乐，胡为复盘桓。泠然御风去，月暮孤云寒。"
"伯劳","宋末元初","于石","呜呼有生初，蠢蠢不知几。血气均有欲，扰扰靡穷已。伯益烈山泽，庭氏挟弓矢。驱除或未尽，遗类复纷靡。岂惟枭鸟恶，亦有伯劳氏。琐琐至微物，凶悖乃如此。不思天壤间，万物虽异类。子之于父母，恩爱均一理。卵翼哺尔成，胡为遽忘义。昔闻乌反哺，羔羊能跪乳。蜂蚁识君臣，豺狼知父子。寄语当世人，为此勿为彼。"
"张德裕盘谷隐居","宋末元初","于石","盘谷四面环青山，晴岚暖翠浮云烟。盘谷之阻多幽泉，湛然深碧蛟螭蟠。中有华屋贮神仙，猿鸟不惊犬不喧。竹侵行径松碍檐，人疑无路堪攀缘。忽闻读书声琅然，始信别是壶中天。翩然振屐登其巅，仰林俯壑天地宽。桑麻尽处开平川，千帆来往无时闲。旁有一叶渔翁船，出没红蓼黄芦边。呼之来泊岩下湾，就船买鱼归烹鲜。煮茗有泉秫有田，问之世事笑不言。家藏黄石书一编，安用李愿归来篇。我欲前峰卜数椽，幅巾杖屦行其间。目送归鸿挥五弦，闲窗静听松风眠。"
"我从山中游","宋末元初","于石","我从山中游，归来林壑暝。涧水冻不流，月出四山静。柴扉不敢敲，恐惊孤鹤醒。徘徊踏明月，倚杖看松影。"
"拟古","宋末元初","于石","东篱有佳菊，埋没野草傍。草蔓日以滋，菊苗日以荒。生意几欲息，菊短草何长。深秋严霜下，百草不复芳。采采东篱花，澹然发幽香。万物各有时，盛衰固其常。荣华不足恃，穷困果何伤。"
"拟古","宋末元初","于石","君心如柳枝，春尽絮狂飞。妾心如古木，不受春风吹。古木宁槁死，可伐不可移。风絮飞不已，飘零将安归。"
"杜少陵赠卫八处士韵别秉国","宋末元初","于石","昔君坐谈诗，古音振宫商。昔我起舞剑，三尺星斗光。我剑何慷慨，君诗何老苍。感此一笑叹，徒成九回肠。久别忽想见，岁月惊惶惶。岂无平生友，对面险太行。知心今几人，况复天一方。安得飞霞佩，共挹天瓢浆。道义有真乐，何必甘膏粱。临行劝我酒，我饮不尽觞。一饮情易阑，再饮情更长。斜阳重回首，烟水空苍茫。"
"邻叟言","宋末元初","于石","客行归故乡，依依一邻叟。把酒向我言，重叹生不偶。大男年二十，前年方娶妇。府帖点乡兵，井邑备攻守。万骑声撼天，战骨今欲朽。小男年十三，娇痴犹恋母。所恃惟此儿，未忍辄笞殴。垂白力耕耘，一饭仅充口。东邻数十家，兵火十无九。西邻破茅屋，萧然一无有。悍吏猛索租，摧剥及鸡狗。嗟子行四方，颇亦闻此否。偶述邻里情，勿讶言语丑。老妇洗瓦盆，呼儿进畦韭。愿子姑暂留，为我进杯酒。"
"邻叟招饮","宋末元初","于石","灯火隔篱落，呼儿掩柴门。邻叟挽我衣，笑指老瓦盆。酒尽意未已，语杂情更真。嗟嗟行路难，劝我归与邻。团圞一家乐，亦足娱其亲。低头愧叟言，未语面辄赪。父昔教我书，意在为荣亲。十岁始知学，二十能为文。三十将远游，海波忽扬尘。年今几半百，亲老安可云。岁时一杯酒，父子祖与孙。客多在家少，暂聚还复分。曾不如尔乐，欢然力耕耘。父醉儿解扶，翁归妪相迎。十日九在家，笑语蔼生春。我无田可归，岂无山可耕。我无秫可酿，岂无泉可烹。幸及亲未衰，菽水或可营。无愧邻叟言，乃不愧予心。"
"呼儿","宋末元初","于石","涧深飞瀑寒，云破断崖碧。呼儿入深林，扫此松下石。澹然忘世故，一枕聊自适。梦断山月高，孤猿啸青壁。"
"和渊明诗","宋末元初","于石","林屋本深寂，而多禽鸟喧。一静制群动，何必更幽偏。西风扫脱叶，见此林杪山。朝看孤云出，暮看孤云还。云飞亦何心，相对两忘言。"
"夜烧松明火次韵黄养正","宋末元初","于石","银炉炽炭麒麟红，销金帐煖熏笼烘。爨下有蜡可代薪，笑我夜寒痴坐然枯松。贫富贵贱何不公，安能排云叫呼天九重。空怜尔松生抱有用材，不遇匠石梁栋施帡幪。盘根错节屹立冻不死，凛凛劲气犹足排严冬。颠崖峭壁人迹绝，闲云流水相冥濛。胡为明不能保身，丁丁斧斤山其童。鹑衣百结缩如猬，地炉拥膝便可闲从容。当年榷油幸不严汝禁，馀用尚及斯民穷。阳和无声入骨髓，不知夜雪没屋霜横空。但见濛濛香雾霭四壁，红煇紫焰明窗栊。禦寒何必裘蒙茸，盎然一室回春风。何当散作一天煖，坐令四海尽在春风中。"
"姑恶","宋末元初","于石","村南村北麦花老，姑恶声声啼不了。有姑不养反怨姑，至今为尔伤风教。噫，君虽不仁臣当忠，父虽不慈子当孝。"
"所怀寄何寺簿","宋末元初","于石","斜日明远树，落叶走空阶。闭门寂无事，心澹境自佳。美人期不来，此乐谁与偕。岂无南飞雁，可以寄所怀。所怀不可寄，孤云渺天涯。"
"祈雨","宋末元初","于石","六月不雨至七月，草木脆乾石欲裂。方士画符如画鸦，呵叱风伯鞭雷车。九天云垂海水立，骄阳化为雨三日。万口竞誇方士灵，彼亦自谓吾符神。谁知水旱皆天数，贪天之功天所恶。吾心修德可弭灾，大抵雨从心上来。桑林自责天乃雨，岂在区区用方士。"
"述怀","宋末元初","于石","孔明卧隆中，世事若不闻。草庐两三策，大义固已明。陶潜晋处士，束带耻屈身。浩然归去来，把酒惟长吟。潜鱼游深渊，好鸟鸣高林。是以古君子，出处各有心。"
"庭前有松树","宋末元初","于石","庭前有松树，百尺盘虬龙。材大不适用，偃蹇霜雪中。五陵年少儿，种花不种松。寄言傲霜雪，何似媚春风。松有千岁根，花无十日红。众人逐时好，君子惟固穷。"
"故家有乔木","宋末元初","于石","故家有乔木，众鸟巢其枝。纷然各卵育，自啄还自飞。谁欤恣残忍，缘木登其危。毁室取尔子，杀戮轻如嬉。漂摇风雨中，巢破不复支。破者尚可完，死者终无归。自谓翔后集，今乃失所依。胡不舍之去，远择高林栖。主人不我爱，舍此复何之。哀哀鸣向天，路远天不知。吾闻重太息，事莫大于斯。弱肉强之食，扰扰今何时。人生且未保，尔死谁复悲。寄言民父母，赤子方流离。"
"秋思 其一","宋末元初","于石","远水遥天起断鸿，秋光冷淡客情浓。一川疏雨平沙牧，半树斜阳隔坞舂。落叶轻于流俗态，寒花羞作少年容。凭高不碍乾坤眼，兴入晴岚第几重。"
"美人一章寄徐秉国","宋末元初","于石","有美人兮天一方，弭绛节兮撷琼芳。瑶环瑜珥锵琳琅，修竹萧萧翠袖长。芝宫芙馆椒为堂，青琐窗户白玉床。一笑满酌天瓢浆，簸弄骊龙明月光。欲往从之路茫茫，爱而不见空彷徨。安得骑麟鞭凤凰，飞霞翩翩高颉颃。白云缥缈遥相望，凭谁寄取双琼珰。"
"追和东坡次蔡郎中游湖韵","宋末元初","于石","昔年著脚穷深幽，藕花十里烟波秋。骑驴踏月杨柳市，买舟听雨菰蒲洲。酒楼倚天沸歌管，繁华转眼如云浮。山川悠悠尚如昨，岁月匆匆不可留。君不见钱唐江上潮，早潮生兮晚潮落，滔滔东去何时休。"
"送赵宰之上虞 其二","宋末元初","于石","吾闻句践国，昔有鸱夷子。沼吴收隽功，扁舟五湖里。又闻越东山，安石真奇士。一局别墅棋，失笑屐折齿。缅怀百世风，可以肃顽鄙。峨峨禹穴山，滔滔浙江水。山川今犹昔，宁无安与蠡。为我谢二公，幸为苍生起。"
"送赵宰之上虞 其一","宋末元初","于石","百里子男邦，职任非不厚。治民如牧羊，扰之则惊走。眷兹上虞邑，江海环左右。萧萧北风寒，怒涛声撼吼。元亮已赋归，世事付杯酒。宗子古维城，此行应不苟。茧丝与保障，二者孰先后。勉旃重勉旃，毋袖经纶手。"
"浪吟","宋末元初","于石","十载驱驰翰墨场，翩翩霞佩高颉颃。赋窥贾马搜班扬，诗崇晋汉卑齐梁。斯文未丧道未亡，欲寻坠绪何茫茫。萧骚裋褐凄风霜，匣中蛟龙吼干将。男儿有志行四方，安用把笔工文章。掀髯长啸俛大荒，残烟落日尘沙黄。纷纷蚁穴争侯王，邯郸一梦炊黄粱。断鹤续凫谁短长，世间万事俱亡羊。何如长歌归故乡，古松流水绕石床。浊酒一壶琴一张，卧听孺子歌《沧浪》。"
"偶成","宋末元初","于石","长剑不入英雄手，劲气摩空拂牛斗。埋光铲采今几年，匣中忽作蛟龙吼。古琴不入时人耳，断弦挂壁尘埃久。桐尾半作爨下焦，高山流水今安有。自笑长不满七尺，役役徒为牛马走。学剑学琴两无用，肯以穷困移所守。孔颜非厄，盗蹠非寿。西子非妍，无盐非丑。一时荣辱闲过眼，千古是非空挂口。何如长歌归去来，万事无心一杯酒。"
"宿栖真院分韵得独字","宋末元初","于石","空翠冷滴衣，石藓滑吾足。偶随白云去，栖此林下屋。楼影挂斜阳，钟声出深竹。山僧老面壁，谁与伴幽独。分我云半间，攲枕听飞瀑。"
"寄意","宋末元初","于石","妾家有明镜，百鍊方能成。宝匣玉为台，持以奉良人。自恃妾貌妍，懒拂镜上尘。妾貌未及衰，妾镜先已昏。貌衰不再少，镜昏能再明。为君一磨拭，烱烱光如新。徒能照妾貌，安能照妾心。"
"探梅分韵得香字","宋末元初","于石","绝壁两屦云，荒村半桥霜。孤往欲何之，林下幽径长。寒梅在何许，临风几徜徉。谁家断篱外，一枝寄林塘。水静不摇影，竹深难护香。无言独倚树，山空月荒凉。"
"梁父吟","宋末元初","于石","建安天下如溃瓜，一榻之外非吾家。黄屋飘飖定何许，龙为鱼兮鼠为虎。老瞒持力敢欺天，朵颐汉鼎方垂涎。紫髯将军一攘臂，控荆引越三千里。慷慨山东大耳儿，南飞乌鹊栖无枝。草庐一语君臣契，目中久已无吴魏。堂堂大义凛不磨，灵关剑阁争嵯峨。昨夜西南一星落，六尺之孤竟谁托。渭水旌旗归故都，江上空存八阵图。抱膝长歌《出师表》，古柏苍苍为谁老。"
"续金铜仙人辞汉歌","宋末元初","于石","汉皇锐意求神仙，神仙之效何茫然。蓬莱弱水不可到，且立宫中承露盘。饥餐玉屑不堪饱，谁谓有方能却老。人生修短数在天，多欲未必能延年。秋风吹老茂陵树，年年空滴金茎露。建章宫阙随烟尘，块然屹立惟铜人。宫官西来果何意，一朝辞汉将归魏。吁嗟铜人如有知，口不能言惟泪垂。自从曹氏盗神器，父子相传已三世。汉宫故物无一存，汝独犹能感旧恩。凄然照影临渭水，一折铜人扶不起。宁为弃物委道傍，不忍漂泊离故乡。迢迢东望洛城路，回首长安愁日暮。长安繁华非昔时，洛阳寥落谁复悲。汉魏兴亡何日了，长见铜人卧秋草。"
"野田黄雀行","宋末元初","于石","鸣不择上林，栖不依华屋。雄飞各呼雌，翩翩自相逐。渴饮野田水，饥啄野田粟。一饮一啄能几何，慎勿远飞投网罗。君不见金笼老鹦鹉，向人空作闲言语。"
"鹿田","宋末元初","于石","鹿田迥在翠微巅，乘兴来寻半日闲。径入古松行落叶，目随飞鸟破寒烟。钟声不隔东西寺，屐齿何辞上下山。一见老僧如旧识，相留煮茗试岩泉。"
"琴寥歌","宋末元初","于石","壁乎琴兮不弹，心乎道兮忘言。操履霜兮猗兰，忠与孝兮两全。松风兮涧泉，琴无弦兮有弦。青霞兮柯仙，道不传兮有传。"
"答吴子真","宋末元初","于石","子居金华山之东，我居金华山之西。东西相望二百里，半面未识心相知。扳条采荣远莫致，梦中往往或见之。子持一卷易，我携一篇诗。此诗此易世不识，与子共作千年期。前乎千载事已矣，后乎千载谁是非。握手论心语未了，松风万壑寒生衣。山深梦断不可觅，落花耿耿寒梅枝。起视金华万山顶，惟有白云来去飞。"
"答诸公游山作","宋末元初","于石","金华山巅一挥手，俯视尘寰仰星斗。闲云满地白鹤飞，积雪暗天苍兕吼。北山周回七百里，名著洞天非不久。世人未识山中乐，问我山中何所有。旧传叱石化羊眠，亦有耕田驱鹿走。大士浴瓶今尚在，孝标书堂谁与守。翩然东访赤松子，何须辟谷能延寿。出门一笑天地宽，龊龊徒为儿女丑。君不见东坡游赤壁，东望武昌西夏口。江山风月两依然，谁能与客携鱼酒。"
"答诸友","宋末元初","于石","之子词场无敌手，骑麟翳凤集北斗。藉藉人间月旦评，滔滔笔下风涛吼。方抟扶摇九万里，可速则速久则久。文章何止拟相如，政事亦堪脩冉有。回首落日烟尘昏，满眼风寒沙石走。老天应未丧斯文，君子固宜知所守。刀以铦而缺，砚以钝而寿。名高多谤毁，女妒无妍丑。乃知明哲可保身，安用嚅唲浪开口。悠然一笑对南山，壁上有琴樽有酒。"
"紫薇翁歌","宋末元初","于石","一掬之泉，可湘可沿。一拳之石，可漱可眠。其动也以天。万壑之风，不琴而弦。两山之云，不炉而烟。其静也以天。前钟后鼎，左瓢右箪。何荣何辱，孰愚孰贤，先生笑而不言。"
"感兴 其二","宋末元初","于石","游鱼闻饵香，宁悟钩入口。不忍一朝饥，竟落渔人手。捕雉必以媒，相呼欣得偶。失身罗网中，乃为媒所诱。嗟哉二物微，智不料其后。飞潜一失所，虽悔复何咎。矧为物之灵，而不慎所守。饥渴能害心，交游多卖友。"
"感兴 其一","宋末元初","于石","愚公欲移山，精卫欲填海。嗟乎智力穷，山海元不改。春秋更战国，仁义日荒怠。近趋管晏功，远受仪秦诒。杨墨骋邪说，申韩祸无罪。孔孟生其间，迂阔谁复采。群嚣竞纷纭，智力几百倍。山崩海可竭，吾道固长在。"
"感兴 其五","宋末元初","于石","群栖平沙雁，有警奴辄鸣。鸣多谓奴妄，哀嗷堕弓矰。甡甡中林鹿，以媒诱其群。相呼入网罟，鹿死媒独生。骨肉不相信，效忠况他人。轻言托心腹，卖友终不仁。君子能审友，四海皆弟兄。"
"感兴 其四","宋末元初","于石","鹰犬饱粱肉，饥人厌粥糜。墙屋被文绣，民有号寒儿。禽兽食人食，土木衣人衣。俗偷或过侈，民穷易为非。君子固有守，岂若世所为。富贵苟可得，贫贱终莫移。"
"感兴 其三","宋末元初","于石","卫人将授甲，鹤有乘轩宠。爱人不如禽，士固不为用。唐人竞朝梁，怒杀孙供奉。兽犹知有君，人胡不愧悚。"
"感兴 其二","宋末元初","于石","晋人杀鸣犊，孔子不渡河。河之水洋洋，临流一长歌。岂无舟与楫，所惧蛟与鼍。蛟鼍任险怪，不度如我何。黄鹄一远举，奚忧婴网罗。"
"感兴 其一","宋末元初","于石","吴起为鲁将，杀妻殊不仁。乐羊伐中山，食子太无情。功名苟为重，骨肉无乃轻。以此谋富贵，何如甘贱贫。沛丰三尺剑，抵掌收楚秦。未央玉卮寿，以功骄父兄。惜哉一杯酒，终愧一杯羹。"
"路傍女","宋末元初","于石","路傍谁家女，踌躇不能去。自言妾小时，家本樵川住。十五嫁良人，长年秉机杼。辛勤奉舅姑，足不越庭户。去年秋枣红，边人健如虎。移家入深林，自谓百无虑。空山鸣剑戟，失色骇相顾。星散各偷生，不幸适相遇。妾身如风花，飘零委尘土。妾命如蜉蝣，焉能保朝暮。一死恨不蚤，空为年少误。去去忽相失，零落在中路。妾有乳下儿，咿哑方学语。四海尚干戈，安知尔生死。回首望天涯，家山在何处。妾命负所天，顾影惟自怜。自怜轻失节，天下何独妾。"
"鹊鸦行","宋末元初","于石","世以鹊为吉，人多喜其鸣。世以鸦为凶，鸣多人辄嗔。吉凶一以定，嗔喜此焉分。相彼新罗鹞，于何分爱憎。群鸦竞喧集，有耳若不闻。一鹊不相容，搏击以为能。不知鹊可喜，甘与鸦为群。妒善复党恶，鸷悍徒不仁。石显怙权宠，望之不容身。林甫擅柄用，何有乎九龄。宁为望之辱，不作石显荣。宁为九龄死，不作林甫生。邪正苟倒置，是非竟难陈。人事无不然，何独此微禽。"
"端午次韵和徐改之 其一","宋末元初","于石","榴花灼烁露初乾，乍试香罗怯晓寒。自古独醒多见忌，与君一醉笑相看。无邪安用艾悬户，徇俗聊将黍饤盘。千载沉湘呼不起，至今遗恨楚江干。"
"蝉","宋末元初","于石","斜阳挂庭树，有蝉鸣树颠。无端聒人耳，惊我闲窗眠。吾观动物中，至清莫如蝉。翩然蜕污浊，饱餐风露寒。此外一无求，何苦浪喧喧。口给祇屡憎，不如且忘言。"
"薄薄酒","宋末元初","于石","薄薄酒，可尽欢。粗粗布，可御寒。丑妇不与人争妍。西园公卿百万钱，何如江湖散人秋风一钓船。万骑出塞铭燕然，何如驴背长吟灞桥风雪天。张灯夜宴，不如濯足早眠。高谈雄辩，不如静坐忘言。八珍犀箸，不如一饱苜蓿盘。高车驷马，不如杖屦行花边。一身自适心乃安，人生谁能满百年。富贵蚁穴一梦觉，利名蜗角两触蛮。得之何荣失何辱，万物飘忽风中烟。不如眼前一杯酒，凭高舒啸天地宽。"
"赠王法官","宋末元初","于石","石作人言豕人立，或啸其梁阚其室。道人叱咤鞭雷公，驭风骑气行虚空。赤手缚鬼如缚虎，画地为牢通鬼语。登坛摄将如有神，问其姓字皆忠臣。生不求生以害仁，死犹赫赫濯厥灵。百鬼啖尽何足恤，吾独因之三太息。关云长，张睢阳，凛然大节死不屈，至今日月犹争光。荆州一失不复得，江淮保障谁之力。欲为汉唐开太平，老天胡不留斯人。"
"赠张君玉","宋末元初","于石","闭门十日雨，萧然抱孤琴。之子从何来，踏雨叩我门。对床话达晓，山窗耿青灯。挽衣不可留，何以赠子行。问子此何时，眯目凄黄尘。四海非不宽，可语今几人。潇潇风雨中，奔走欲何营。愿子重自爱，堂有白发亲。"
"赠姚星士","宋末元初","于石","姚生年来如我贫，澜翻口舌谈星辰。凄风落日低黄尘，客路相逢眼为青。草鞋生翼杖生鳞，一笑索我诗赠行。我诗何足为重轻，历象妙处须推寻。相国之生孕昴精，客星动摇归富春。天不祚汉星坠营，泰阶或坼中台星。大抵人事关天文，试算天下英雄今几人。"
"赠星命松坡","宋末元初","于石","昌黎之生月南斗，牛奋其角箕张口。坡翁宿直斗牛箕，自谓文似昌黎叟。顾予命亦坐磨蝎，碌碌浪随二公后。文章学问愧前修，有口但知能饮酒。松坡磊落湖海人，为我掉舌谈星辰。蛟龙蟠屈终变化，君子忧道宁忧贫。夜半狂吟踏破瓮，结柳为车穷莫送。掀髯一笑问松坡，文如二子今何用。"
"无题 其二","宋末元初","陈杰","口语甘时心犹异，中边甜处味方宜。诗情合荐东坡老，惭愧当年蜜荔枝。"
"无题 其一","宋末元初","陈杰","大地生灵惜暵乾，纸田不饱腐儒餐。闲将博士齑盐味，试上先生苜蓿盘。"
"无题 其三","宋末元初","陈杰","闻道江边起柁楼，欲将吾道付沧洲。三年恶瞰卢仝屋，一日轻装范蠡舟。蹈海高怀欣独往，济川好手蹇难留。樯阴舸下能容我，雨笠烟蓑傲白鸥。"
"二马图","宋末元初","仇远","平生自比九方皋，牝牡骊黄骨相高。寄语金台求骏者，精神元不在皮毛。"
"三学士图","宋末元初","仇远","三贤品坐一枰棋，日永官閒对紫薇。好袖玉堂挥翰手，不争胜负是知几。"
"上巳感怀","宋末元初","仇远","一春无况懒游山，风景依然三月三。十里杨花深似雪，马蹄无路入江南。"
"山寺雪行图送远上人归","宋末元初","仇远","万壑千林锁暮寒，瘦驴踏雪入禅关。流澌满涧泥桥滑，少待春晴却出山。"
"马毙三首 其三","宋末元初","仇远","我无筋力汝难骑，埋汝郊原有敝帷。二尺箯舆元自稳，不劳鞭策强驱驰。"
"马毙三首 其二","宋末元初","仇远","苦无驰骤但加餐，马性由来不耐閒。官满马亡归去好，且骑白犊看青山。"
"中秋客中","宋末元初","仇远","帆落西江下浙河，溧阳酒贱醉亡何。月明正照山公影，自觉今年白发多。"
"丹心","宋末元初","仇远","丹心只有杜陵知，愁读伤春五首诗。传语龟年休度曲，江南正是落花时。"
"书斋","宋末元初","仇远","谷雨宜晴花乱开，一壶春色聚书斋。园林此后无车马，竹杖芒鞋政自佳。"
"书斋壁 其二","宋末元初","仇远","风收细雨断梅天，昼永身閒但欲眠。木枕桃笙真有味，广文不用叹无毡。"
"书斋壁 其一","宋末元初","仇远","苔色排檐绿上阶，诜诜衿佩集虚斋。耳根厌听閒风雨，惟有读书声最佳。"
"云屋上人久别承寄以诗次韵谢","宋末元初","仇远","月落城空鹤倦飞，密云深树静相依。阊门北去山如画，有日同师步翠微。"
"五更 其三","宋末元初","仇远","山寺钟未鸣，城楼角已奏。角声正可听，攲枕续残漏。"
"五更 其六","宋末元初","仇远","丑夜方向寅，被衾冷如铁。江南贫者多，奈此霜加雪。"
"五更 其一","宋末元初","仇远","仆云月未落，或谓夜过半。晓眠我正浓，漫漫何时旦。"
"忆桐庐二女","宋末元初","仇远","子女生来愿有家，耕桑随分各生涯。谁知我辈钟情处，看过桃花看藕花。"
"忆窊石章氏女子","宋末元初","仇远","湖树江云隔杳冥，千峰万壑梦中青。悬知茅屋孤灯下，逐字教儿读孝经。"
"无题","宋末元初","仇远","粉围香阵画梁尘，几梦梨花漠漠云。一夜春风忽吹醒，镜中白发不须耘。"
"月上","宋末元初","仇远","月到东窗夜正中，人间天上广寒宫。蚊虫血食三千国，尽被西风一扫空。"
"王母图","宋末元初","仇远","蟠桃结实许谁偷，笑作承华殿里游。紫辇不留青鸟去，小儿空识茂陵秋。"
"东观徐鍊师松隐丹房 其一","宋末元初","仇远","仙馆幽深竹覆墙，风传石鼎煮茶香。门前老树高如盖，乞与樵夫话晚凉。"
"东观徐鍊师松隐丹房 其二","宋末元初","仇远","苏仙行部溧州时，曾赋黄冠白鸟诗。八十鍊师犹健在，自锄松下取苓芝。"
"东郊少步 其二","宋末元初","仇远","野风吹树庙门开，神象凝尘壁拥苔。笑尔不能为祸福，村人谁送纸钱来。"
"东郊少步 其一","宋末元初","仇远","高低远近树阴浓，杖屦閒行万绿中。一片残红无觅处，却疑身在碧纱笼。"
"占风","宋末元初","仇远","露立修筠鹤表同，戏拈纸带为占风。谁言心动非幡动，我本无心似太空。"
"四皓图","宋末元初","仇远","本为当时国本安，白云满袖出商颜。山中终是通人迹，不似围棋在橘间。"
"正月辛酉大雪三首 其三","宋末元初","仇远","从来春雪有人嫌，六出虽工亦漫然。客舍无毡浑可事，炉无薪炭褐无绵。"
"正月辛酉大雪三首 其二","宋末元初","仇远","酒楼柳絮白纷如，带雨随风密又疏。万景天全群动息，玉堂人老卧茅庐。"
"正月辛酉大雪三首 其一","宋末元初","仇远","缤纷万片打窗来，蓦趁斜风舞却回。可怪今春寒特甚，梅花一半未曾开。"
"田上暮归","宋末元初","仇远","两鬓西风客帽斜，晚云横岭月笼沙。桑畴屈曲人踪绝，萤火飞来照稻花。"
"立冬即事二首 其二","宋末元初","仇远","凄风浩荡散茶烟，小雨霏微湿座毡。肯信今年寒信早，老夫布褐未装绵。"
"立冬即事二首 其一","宋末元初","仇远","细雨生寒未有霜，庭前木叶半青黄。小春此去无多日，何处梅花一绽香。"
"冲真庵","宋末元初","仇远","洞房深锁老双成，门径幽修石沼清。万紫千红秋已尽，眼中黄菊最分明。"
"多雨","宋末元初","仇远","菜色青肥麦渐黄，雨多泥滑野畦荒。官田昨夜方车水，早起看来又渺茫。"
"早赴东寺行香","宋末元初","仇远","冲风冒雨过南桥，马上闻钟觉寺遥。客发顿惊秋信早，飞蓬落叶两萧萧。"
"纪事 其二","宋末元初","仇远","龙君鼎鼎出云关，分祀仙宫佛刹间。两月更无涓滴雨，问君何日可还山。"
"纪事 其三","宋末元初","仇远","柴扉深闭百虫秋，落叶幽花露未收。野僻了无鸡报晓，启明星在树梢头。"
"自叹","宋末元初","仇远","休言五十九年非，本自无知底用疑。已往方来俱梦境，是非元不较毫釐。"
"自笑","宋末元初","仇远","谒客登门不敢嗔，强颜应接暂时亲。一官本自如冰冷，更有依冰借暖人。"
"岊山","宋末元初","仇远","岊老峰高翠倚天，洮河春水绿无边。不知杨柳蒹葭外，何处泊君书画船。"
"怀向古","宋末元初","仇远","曾同野灶煮溪鱼，别鹤归迟信息疏。不是山中无楮叶，寻常懒寄入城书。"
"村舍即事 其二","宋末元初","仇远","凤仙绕砌锦斓斑，未著秋霜尽耐看。不似南窗数竿竹，年年日日报平安。"
"村舍即事 其一","宋末元初","仇远","依篱叠堑作人家，西日还将苇箔遮。窗户莫嫌秋色淡，紫苏红苋老生花。"
"花竹图","宋末元初","仇远","梅癯竹润楚兰馨，相约凌波作四清。最爱此君秋一片，湘江烟水晓初晴。"
"言怀 其八","宋末元初","仇远","隔岸修筠拂细澜，风香雨色昼阴寒。遥知新买栖霞地，坡上应添竹数竿。"
"言怀 其一","宋末元初","仇远","辛苦移家向溧州，微官祗为斗升谋。寻思终是西湖好，且与山僧野老游。"
"言怀 其四","宋末元初","仇远","白岭溪上野田平，黄陇山前竹树清。已许数椽容小住，馀英爱我爱馀英。"
"言怀 其五","宋末元初","仇远","故家乔木尽丘墟，笋石犹存十数株。谁有挟山超海力，为分云片过西湖。"
"言怀 其七","宋末元初","仇远","溧尉唐时本小官，诗人争笑孟酸寒。我来莫道儒官冷，今古酸寒只一般。"
"言怀 其六","宋末元初","仇远","此地曾经李白游，湖山消得好诗留。两桥十里东西市，只欠春风一酒楼。"
"言怀 其九","宋末元初","仇远","马蹄赤日走红尘，汗湿林宗折角巾。输与夷山班博士，深衣脱却作闲人。"
"言怀 其二","宋末元初","仇远","奉溪半日到杭城，溪外青山喜送迎。结屋临溪差易事，买山无计若为情。"
"言怀 其三","宋末元初","仇远","湖光门外草连空，万壑千崖紫翠丛。纵未便能营隐墅，也须先画作屏风。"
"邻家晓鸡","宋末元初","仇远","严城鼓角送钟声，顷刻三更四五更。却是邻家鸡唱准，不差消息已天明。"
"闰正月十三日夜雪","宋末元初","仇远","东风散雪乱如麻，掷瓦敲窗细撒沙。只恐市中薪米贵，不愁江上落梅花。"
"和岳国华 其一","宋末元初","仇远","落魄居尘迥出尘，丹房芝朮自生春。琼州太守名家子，不是寻常卖药人。"
"和岳国华 其二","宋末元初","仇远","广文饭少甑生尘，老去衰颜酒借春。吟癖何曾医不得，古来清瘦是诗人。"
"冬夜和陈道士韵 其一","宋末元初","仇远","焚香读易乐閒居，参订先天太极图。人道三分程氏传，较他汉上有差殊。"
"冬夜和陈道士韵 其二","宋末元初","仇远","闻道孤根暖已回，扶筇携酒出山来。数花羞涩西坡上，也当春风一度开。"
"冬夜和陈道士韵 其三","宋末元初","仇远","石铫溪芽活火烹，旋烧败叶带枯藤。路遥难递中?水，且试梅花涧底冰。"
"枕上 其一","宋末元初","仇远","鸡鸣夜过半，霜气入孤衾。岁时将脱屣，邻家方捣砧。"
"泊桐乡","宋末元初","仇远","雪晴霜树胜春红，回首临平杳霭中。正是诗人栖稳处，青山明月满归篷。"
"范文正公黄素小楷昌黎伯夷颂盖在青社时所书以遗京西转运使舜元苏公者也后二百年大兴李侯戡得此本于燕及南来守吴乃文正乡里即访公子孙以畀之范氏喜而求诗为赋此二首 其二","宋末元初","仇远","古今一理是纲常，范笔韩文妙发扬。公卧首阳原不死，春风岁岁蕨薇香。"
"范文正公黄素小楷昌黎伯夷颂盖在青社时所书以遗京西转运使舜元苏公者也后二百年大兴李侯戡得此本于燕及南来守吴乃文正乡里即访公子孙以畀之范氏喜而求诗为赋此二首 其一","宋末元初","仇远","小楷青州三绝碑，复还范氏事尤奇。不知百世闻风者，更有何人似伯夷。"
"思归寄张仲达崔进之 其一","宋末元初","仇远","淅淅秋风吹葛衣，新寒已到读书帏。宦情客况俱牢落，不为鲈鱼也合归。"
"思归寄张仲达崔进之 其二","宋末元初","仇远","不为鲈鱼也合归，山中鸡黍正秋肥。东篱菊在家来好，莫学渊明较是非。"
"题三忠堂三首 其一","宋末元初","仇远","丞相当年握笔时，封胡羯末总佳儿。后来家有无穷事，便是天仙也不知。"
"题三忠堂三首 其三","宋末元初","仇远","一纸郇云傲劫灰，慈亲一见一心摧。如今王谢堂前燕，飞入人家更不回。"
"题三忠堂三首 其二","宋末元初","仇远","谢砌诸郎入寄奴，机云忘祖亦忘吴。一门一品如今有，三世三忠自古无。"
"送客湖桥 其一","宋末元初","仇远","赤叶冈头送客行，峰回路转石桥横。小春天气晴偏好，禾稼新收麦又耕。"
"送客湖桥 其二","宋末元初","仇远","别酒离歌送马蹄，归鞍斜日故迟迟。小儿拍手山翁醉，江左风流一晋时。"
"倚月","宋末元初","仇远","大江东去月分明，乌鹊南飞露气清。如此婵娟人不爱，倚楼独立过三更。"
"倦绣图","宋末元初","仇远","花残院静昼阴长，困思瞢腾下绣床。肯信村中蓬鬓女，夜灯辛苦织机忙。"
"浪洋舟中","宋末元初","仇远","轻舟十里过溪庄，桑枣成阴柳著行。不见玉山嵇叔夜，西风低草见斜阳。"
"秣陵 其一","宋末元初","仇远","凿山疏水出长江，王气如何可厌禳。后五百年依旧在，空教晋帝笑秦皇。"
"读陈去非九日诗","宋末元初","仇远","忆得甲辰重九日，宣和遗恨几番秋。蒋陵依旧西风在，一度黄花一度愁。"
"酒边 其二","宋末元初","仇远","端阳正是独醒时，閒坐难忘一酒卮。有客似怜官况冷，山童日午送戎葵。"
"偶见 其一","宋末元初","仇远","诗人作事例迂疏，才见佳山拟卜居。湖海归来馀一锸，买山生计竟何如。"
"偶见 其二","宋末元初","仇远","诗囊剑术走风尘，要买桑麻二顷春。可笑田连阡陌者，元非识字读书人。"
"偶作寄李良甫 其二","宋末元初","仇远","山中有云难寄君，庭下鸣蛙殊聒人。他时寻我江湖上，不是玄真即季真。"
"偶作寄李良甫 其一","宋末元初","仇远","閒官长日无公事，静室焚香读好书。饮水饭蔬差可乐，妻儿休叹食无鱼。"
"宿本觉寺","宋末元初","仇远","竹树号风似说禅，青灯布被抱愁眠。东坡三过我一宿，尽是人生清净缘。"
"宿范譓卿书房","宋末元初","仇远","蕙雪销迟气压灯，偶然素被共姜肱。老来顿悟妻儿累，却羡山中有发僧。"
"寄京口诸友","宋末元初","仇远","郡邑山川我旧游，归舟千里十年秋。相逢若问村翁信，贞女沙头狎白鸥。"
"寄周吉卿 其一","宋末元初","仇远","閒居偏爱十日菊，归计何资三月粮。肉食不烦忧菜色，田家粳稻已炊香。"
"寄周吉卿 其二","宋末元初","仇远","怀土怀居小丈夫，首丘祇觉老心孤。须营浙右归耕地，五福星明正照吴。"
"寄周吉卿 其三","宋末元初","仇远","老来足力觉全衰，一日山行两日疲。归去蹇驴须买得，山中出入不嫌迟。"
"寄周吉卿 其二","宋末元初","仇远","四壁寒蛩已可怜，一庭风露转凄然。杜陵便是归来早，也有荒閒负郭田。"
"寄周吉卿 其一","宋末元初","仇远","采菊篱根蕊尚青，开门稚子喜新晴。笑翁错料人间事，风雨如何不满城。"
"寄周吉卿 其三","宋末元初","仇远","日日言归未得归，翻令儿女笑寒饥。而今已觉归非远，为报山猿野鹤知。"
"断桥闻角","宋末元初","仇远","柳外官桥出戍楼，和霜和月按梁州。吹时莫近孤山下，千树梅花不识愁。"
"晚晴","宋末元初","仇远","浓云忽雨散秋声，屋壁斜捎沟浍盈。一阵西南风截断，月华且让夕阳明。"
"清正庵","宋末元初","仇远","秦女吹箫蹑綵霞，孤茔幽馆掩梨花。龙盘金写崇真字，犹是宁王赐嗣华。"
"野篱","宋末元初","仇远","豆花小白槿花红，野屋篱门处处同。无限春风桃李占，却将颜色媚秋风。"
"博望","宋末元初","仇远","使者星明犯斗牛，归槎稳放绛河秋。茂陵可是无仙分，不载丹砂载石榴。"
"喜晴","宋末元初","仇远","一帘迟日忽开晴，侧近园池得散行。尽胜草堂穷处士，有花有酒作清明。"
"寒食雨三首 其三","宋末元初","仇远","梨花白白柳条青，闭阁焚香奈雨声。闻道清明明日是，江南风土只宜晴。"
"寒食雨三首 其二","宋末元初","仇远","监官州牧趣修围，里正喧呼急报饥。店舍无烟鸡犬静，山村桃李已空枝。"
"寒食雨三首 其一","宋末元初","仇远","山色空濛寒食雨，杨花零乱溧阳楼。老人岂有伤春事，酒后情怀似感秋。"
"朝天门城角","宋末元初","仇远","飒飒秋风起白榆，山前吹彻小单于。行人便作边城听，忘却杭州是故都。"
"登宝林应天塔","宋末元初","仇远","越王城下草青青，眺远须登第几层。白发山僧閒指点，斜阳古木是诸陵。"
"程公明家玉蕊花","宋末元初","仇远","招隐山中有此花，仙人曾住七香车。可怜一架开如雪，冷落西门处士家。"
"落桂","宋末元初","仇远","养成花魄是轻阴，风露凄凄已满林。到底难磨秋富贵，一庭香粟万黄金。"
"溧水道中 其二","宋末元初","仇远","五峰合沓拥东庐，泉落芳塘旱不枯。空凿秦淮三百里，六朝王气几曾无。"
"溧水道中 其一","宋末元初","仇远","步屧春风白马桥，车沟泥滑路迢遥。眼前未识千红紫，但见新黄上柳条。"
"猿图","宋末元初","仇远","天竺寒泉夜月明，洞深曾听两三声。秋风木叶图中见，比似前回太瘦生。"
"题马秀卿郊墅","宋末元初","仇远","仙人朝去莫知还，野色风光一草庵。少室何妨高索价，莫教轻指作终南。"
"题五牧蒋氏所藏阎次平小景","宋末元初","仇远","绿芜红叶照秋明，白雁孤飞我独行。谁识草堂穷杜老，江南江北正关情。"
"题天寿观清隐山房","宋末元初","仇远","紫极秋声竹满轩，一尘飞不涴琴樽。白云自逐秋风去，卧看青山懒出门。"
"题史寿卿二画 其二","宋末元初","仇远","少年曾读在原诗，忽见飞鸣傍竹枝。忆著江南好兄弟，岁寒风雪欲何之。"
"题史寿卿二画 其一","宋末元初","仇远","香草何时号水仙，翠翘罗袜步蹁跹。风标宜作梅花伴，不入离骚亦偶然。"
"题江贯道雨溪晚钓卷后","宋末元初","仇远","雨后沧波泯泯流，樵夫归去有渔舟。江郎缩地能如此，何必双溪叠嶂游。"
"题汤松年画卷 其一","宋末元初","仇远","貌得人间真乘黄，曹将军后有韦郎。奚官牵挽犹西望，似忆春风苜蓿长。"
"题汤松年画卷 其二","宋末元初","仇远","紫蜡团心栗玉松，荼蘼香色似同宗。因思弄蕊攀条处，花刺勾人晓露浓。"
"题吴远秋塘双禽","宋末元初","仇远","昔年曾听雪儿歌，此日池塘见败荷。寄语鹣鹣春已去，白蘋红蓼奈秋何。"
"题李成寒鸦图","宋末元初","仇远","老树枯苔雪乍晴，饥乌飞集噤无声。蒺藜沙上花开早，且让春风与燕莺。"
"题李益师谦所藏和靖吟梅图","宋末元初","仇远","瓶插梅花一两枝，逋仙隐几自吟诗。北风酿作西湖雪，不顾山童冻得痴。"
"题和靖先生观梅图无怀上人徵予作","宋末元初","仇远","痴童癯鹤冷相随，笑指南枝傍小溪。到处一般香影色，孤山只在断桥西。"
"题孟浩然图","宋末元初","仇远","风吹衿帽不知寒，款段奚奴冻亦顽。缩项鳊鱼无可钓，归鞭遥指鹿门山。"
"题画 其二","宋末元初","仇远","天上高飞地上行，终难万里附鹏程。鹭鸶股肉无人割，老守菰蒲过一生。"
"题画 其一","宋末元初","仇远","纷纷鸡鹜一冥鸿，全放全收旦暮同。各为稻粱飞不起，偶然相聚小池中。"
"题画竹 其四","宋末元初","仇远","新笋箨半含，节下粉犹绿。指日南风来，吹作阶庭玉。"
"题赵仲穆山水二首 其二","宋末元初","仇远","王孙遗迹在桐乡，留意当年翰墨香。回首西风多感慨，不辞援笔赋嵇康。"
"题赵仲穆山水二首 其一","宋末元初","仇远","绿林红树石峥嵘，有客携琴访友生。今夜西轩风月好，殷勤为我鼓商声。"
"题赵希贤所藏墨竹 其一","宋末元初","仇远","一竿千百叶，凤尾翠交加。曾向仙坛种，和风扫落花。"
"题赵希贤所藏墨竹 其二","宋末元初","仇远","新梢雾如沐，断节霜不枯。西窗夕阳下，此君何可无。"
"题赵希贤所藏墨竹 其三","宋末元初","仇远","谢家庭下玉，化此青琅玕。风标夐不俗，谁谓骨相寒。"
"题赵松云竹石幽兰","宋末元初","仇远","旧时长见挥毫处，修竹幽兰取次分。欲把一竿苕水上，鸥波千顷看秋云。"
"题赵松云迷禽竹石图","宋末元初","仇远","锦石倾攲玉树荒，雪儿无语恋斜阳。百年花鸟春风梦，不是钱塘是汴梁。"
"题赵信国墨梅后书宋广平赋 其二","宋末元初","仇远","素衣喜不污缁尘，贞女江头见似人。桃李门墙零落尽，江南犹有一枝春。"
"题扇 其四 郎景韦","宋末元初","仇远","红紫委尘土，绿窗清昼长。安知两三竹，风已作秋凉。"
"题扇 其三 翟益之","宋末元初","仇远","泉急喧溪碓，山深怯瘦驴。翟汤如肯隐，来此卜幽居。"
"题扇 其一 程公明","宋末元初","仇远","溪山隔岸好，风雨过桥危。何似高楼上，停云且赋诗。"
"题扇 其五 张德远","宋末元初","仇远","攲枕闻春雨，闭门见绿阴。可人歌扇底，犹有惜春心。"
"题烟竹图","宋末元初","仇远","楚山晴雨未分明，淡锁苍筠晓更清。浑是一江秋色染，只疑无处著秋声。"
"题燕肃画卷","宋末元初","仇远","溪路迢迢绕碧峰，白云迷却旧行踪。买舟归去山中住，终日茆亭坐听松。"
"赠圭上人","宋末元初","仇远","一尘不染俗难干，百事无能心自閒。我道老僧痴未绝，有时采菊见南山。"
"丁未元日","宋末元初","仇远","花甲喜循环，风霜变老颜。閒身留泮水，归梦满湖山。雪冻蝗应避，春暄雁欲还。桃符随手写，祸福不相关。"
"七夕 其一","宋末元初","仇远","河鼓天孙各老成，无愁可解任秋声。痴儿笑月羞眉曲，稚女穿针斗眼明。夜半且分瓜果供，天中岂识别离情。未能免俗消光景，醉卧西风梦亦清。"
"七夕 其二","宋末元初","仇远","岁岁今宵乞巧楼，疏星如弈月如钩。莫将寒信侵房屋，肯把閒情问女牛。儿笑无书空晒腹，妇言有酒可浇愁。鹊慵竟失河桥约，尽日喳喳古树头。"
"七月梨花","宋末元初","仇远","紫薇红槿外，忽见此花娇。纵被秋阳暴，何愁香雪消。梦回云冉冉，春远夜寥寥。魂隔梧桐雨，时吹玉笛招。"
"九日次程公明韵","宋末元初","仇远","风帘猎猎傍檐斜，问酒来投野老家。佳节已逢重九日，东篱未见两三花。科头坐石从吹帽，拭眼看山似隔纱。七里冈前归路闇，月悬破镜忆秦嘉。"
"九日诸友屏峰上方登高得登字","宋末元初","仇远","天借重阳一日晴，因过竹院远寻僧。翠屏晚对无人共，画栋朝飞与客登。旋摘菊花浮腊酝，待分贝叶读秋灯。馀生有暇须行乐，漫向松冈叹废陵。"
"九月八日持螯","宋末元初","仇远","趁晴明日拟登高，十里龙山肯惮劳。但愿有钱堪对菊，莫愁无手可持螯。虱官只合辞归去，鼠腹安能赋老饕。行见白衣人送酒，已拚痛饮读离骚。"
"二十五日东风少定辛丑夜西风再作","宋末元初","仇远","东风已扫九衢埃，何事飙轮去复回。秋信蘋洲凉渐迫，人家蓬户昼难开。低田受水祥禾偃，乱石飞空巨木摧。见说长淮旱无雨，蜚蝗几欲渡江来。"
"八月二十三日三溪书房赏桂二花","宋末元初","仇远","二花香更烈，不与一花同。曾记和云折，惟愁著雨空。旧游明月窟，古意小山丛。十日中秋过，浑疑秋未中。"
"八月十四夜月下闻秋声","宋末元初","仇远","中秋才一宿，此夜已圆明。星斗何曾见，云烟不敢生。黄花千万粟，白发两三茎。愁听东南角，奔腾风雨声。"
"十一月十六日学宫对酒","宋末元初","仇远","客况冬晴足自宽，招邀春意入毫端。浮云蔽日俄生暝，急雨随风故作寒。诗酒相寻忘尔汝，古今难必是悲欢。茫茫山岳蘧蘧梦，不了梅花冷眼看。"
"十日与侯伯用谢元焘诸友汎菊得头字","宋末元初","仇远","西风吹发冷飕飕，赖有多情帽裹头。九日已知成昨夜，绿樽聊复集清流。山房霜菊偏能耐，客路云萍故自浮。欲识岁寒心皎洁，一方月色十分秋。"
"卜居白龟池上","宋末元初","仇远","一琴一鹤小生涯，陋巷深居几岁华。为爱西湖来卜隐，却怜东野又移家。荒城雨滑难骑马，小市天明已卖花。阿母抱孙閒指点，疏林尽处是栖霞。"
"又送程公礼侍父归蜀用方万里韵","宋末元初","仇远","远从溧里上潼川，渚宿岩栖约半年。老子情怀原不浅，扁舟风景浩无边。故乡兵后几人在，明月秋中何处圆。母氏悬悬兄弟望，顺流及早理归船。"
"三月二十六日书所闻","宋末元初","仇远","从来赛社说金渊，鼓笛钲旗隘市廛。地上鬼神行白昼，夜中风雨洗青天。妖氛旱魃驱无迹，和气欢声兆有年。车马纵观儿女事，老夫闭户读韦编。"
"三更汎舟谢达剨 其二","宋末元初","仇远","一望四十里，瀰漫白浸天。何年围此水，为我垦成田。风使帆船疾，云和竹苇连。末流溪转狭，浮沫带蛟涎。"
"三更汎舟谢达剨 其一","宋末元初","仇远","渰水不盈尺，大舟行水中。朦胧微有月，潋滟寂无风。时序三秋半，阴晴万里同。山歌与村笛，醉卧听渔童。"
"三叠 其二","宋末元初","仇远","为贫干寸禄，匏系欲归难。雁字谁能寄，鸥盟久已寒。自怜秦博士，何似卫伶官。终觉家居乐，高眠一枕安。"
"三叠 其三","宋末元初","仇远","在昔金渊地，烟花锦不如。衣冠尊史祖，山水识灵胥。富岁人多赖，前修日以疏。洪崖仙可问，愿乞雪精驴。"
"三叠 其一","宋末元初","仇远","禁酤限十日，亡何能几何。流光徒荏苒，老眼自挼莎。江浙归心切，山林醒眼多。富家忧劝率，役后欲重科。"
"与子野过永仙观循西城以归邂逅李戒甫夕山西爽诗料满目子野明发诗来予次韵 其二","宋末元初","仇远","一笑相逢李伯时，树阴匝地绿云低。林梢落日犹馀丈，天下好山多在西。我醉欲归须客送，君装已趣尚鹃啼。明朝定有新诗句，且让溪翁向上题。"
"与子野过永仙观循西城以归邂逅李戒甫夕山西爽诗料满目子野明发诗来予次韵 其一","宋末元初","仇远","坏垣荒径入蒿莱，不惹康衢半点埃。赏静偏怜雏笋长，趁凉自引瘦筇来。杯馀漱齿呼新茗，石上题诗剥古苔。试问依檐双老桧，何如列柏在乌台。"
"与李孔言上舍谈星命","宋末元初","仇远","辟雍人物已无多，奈此江湖落拓何。鹤表只宜归井邑，雁程不必度关河。诗书志气存司马，言语功名付祝鮀。炙輠谈天非我事，雨灯聊和醉时歌。"
"之金陵","宋末元初","仇远","文学本閒官，长年愧素餐。出门还自笑，行路有何难。风日幽怀畅，江山望眼宽。六朝遗迹在，随喜一游观。"
"子野雪后寄和却寄廷玉 其三","宋末元初","仇远","平明跨马晚方归，偃仰行窝早见几。馀子祗宜床下卧，诗人顿觉眼中稀。堂堂白璧埋黄壤，冉冉缁尘染素衣。得酒便须开口笑，雪畦紫芋胜秋肥。"
"子野雪后寄和却寄廷玉 其二","宋末元初","仇远","琴书笔砚伴閒身，斗室依然不觉贫。野犬自来能吠雪，土牛此去且迎春。一毡辗转衾无絮，四壁凄凉甑有尘。昨夜东风先破冻，江梅冷眼笑何人。"
"子野雪后寄和却寄廷玉 其四","宋末元初","仇远","素琴挂壁已多时，政尔难逢钟子期。腹有精神方学道，面无尘土始言诗。山童隔壁沽村酝，田叟登门送墓碑。小市饥氓争籴米，青州太守可能知。"
"子野雪后寄和却寄廷玉 其一","宋末元初","仇远","渊明白发满头生，肯赋閒情未老成。自笑冷官租屋住，每因来使出郊迎。横经空忝先生号，解印仍呼处士名。惟有溪干隐君子，知予的的愿归耕。"
"广教寺","宋末元初","仇远","三门当驿道，四壁启僧房。颇有千竿竹，能令六月凉。撞钟山鹳起，煮茗石罂香。岸曲盘涡急，人言古濑阳。"
"中元","宋末元初","仇远","初秋当望夜，平楚带斜曛。暑气能昏月，砧声不隔云。华灯浮白水，老衲诵冥文。漫说中元节，儒书惜未闻。"
"中秋月出复雨有怀叶子文汤明叔","宋末元初","仇远","三秋此夕恰平分，城市人家半闭门。正忆紫云吹玉笛，忽惊皓月照金樽。宦情素薄鸿初到，诗兴方浓雨又昏。不是桂花香自慰，倚栏无语易销魂。"
"中秋月出复雨有怀叶子文汤明叔","宋末元初","仇远","溧滨三度见中秋，感叹光阴逐水流。常是浮云妒佳月，不容老子醉高楼。鲈香易动张翰兴，鲸背难追李白游。遥忆诗人豪气在，湖天空阔放扁舟。"
"中秋同陈奎甫放舟","宋末元初","仇远","寻荷访桂远相过，载雨仙舟泛绿波。老眼已经秋若此，赏心莫问夜如何。金樽檀板逢欢伯，玉宇琼楼锁素娥。争得西风卷云幕，与君弄月扣舷歌。"
"中秋待月不见 其一","宋末元初","仇远","期修玩事在杭州，月夕那知常滞留。纵有侯芭常载酒，惜无李白共登楼。蛩催织妇贫非懒，云掩霜娥老似羞。应笑山翁痴守待，满身风露冷貂裘。"
"中秋待月不见 其二","宋末元初","仇远","年年待月引壶觞，坐对中庭玉一方。静夜忽惊云作雨，索居空使客思乡。荒鸡声续檐花滴，蝴蝶梦回岩桂香。何处高楼见山阔，快予吹笛据胡床。"
"为如镜净上人赋","宋末元初","仇远","一片灵台月，圆明适中规。谁知相对者，曾悟未磨时。去垢元来净，观空了不疑。水边閒独立，照见白须眉。"
"书与士瞻上人十首 其十","宋末元初","仇远","豪气年来渐埽除，箪瓢自乐守臞儒。江头尽醉唐朝士，泽畔行吟楚大夫。万里鲲鹏何必羡，一官虮虱不如无。葛巾草履从人笑，莫问青衫似叶枯。"
"书与士瞻上人十首 其九","宋末元初","仇远","北风雨后忽南风，顷刻开晴又转东。后土未乾偏有恨，漏天难补太无功。小楼兀坐思猿鹤，好客相期避燕鸿。壁上墨兰香可掬，令人常忆所南翁。"
"书与士瞻上人十首 其八","宋末元初","仇远","倦游懒著小乌巾，短发丝丝雪满簪。信手拈书聊慰眼，转头忘事太无心。笑他杜老频看镜，爱我昭文不鼓琴。喜有山林方外友，时携佳纸索新吟。"
"书与士瞻上人十首 其六","宋末元初","仇远","笔砚生涯独善身，一区花竹四时春。无求莫问朝廷事，有耻难交市井人。帘外乌衣飞上下，窗前蜂蕊结轮囷。鉴如居士东邻住，肯借霜豪为写真。"
"书与士瞻上人十首 其五","宋末元初","仇远","宦海漂流四十年，老来默默守吾玄。艰危颇得文章力，嫁娶各随儿女缘。白饭充肠聊当肉，好书到手不论钱。閒心懒作邯郸梦，乐取西窗一枕眠。"
"书与士瞻上人十首 其四","宋末元初","仇远","末俗由来不贵儒，愚夫愚妇恣揶揄。束书合向山林隐，绝迹莫登名利途。膝下有孙贫亦乐，门前无债醉如泥。咸平处士真堪羡，静守梅花住里湖。"
"书与士瞻上人十首 其二","宋末元初","仇远","野鹤清高六翮轻，孤云万里去冥冥。汉科合应茂才选，唐士曾书遗教经。好趁江南诸老在，尽看蓟北众山青。锦衣归日春风满，期醉沙堤双玉瓶。"
"五日","宋末元初","仇远","湘魄能传楚泽芳，何如倒载醉襄阳。夕阴空照栽葵圃，宿雨难乾打麦场。龙去涎留丹井湿，燕归泥落墨池香。枉将黍粽沉蛟窟，移与江村饷水荒。"
"五月六日晴芮君节卞西仲诸友来泛蒲和韵","宋末元初","仇远","端午凄凉雨压城，忽然端六报新晴。素衣尘暗行人老，绿树阴浓曙日明。倦眼冥冥浑似雾，忧心悄悄只如酲。枇杷荐酒犹堪醉，杏子微酸尚带生。"
"元夕放夜","宋末元初","仇远","绣衣玉节驻江城，放得元宵两夜晴。陆地金莲方滟滟，一天明月故盈盈。逻兵酣卧忘钟韵，游子欢呼趁鼓声。儿女看灯归较晚，老夫自剔读书檠。"
"元夕恩霈即事","宋末元初","仇远","驲骑中宵至，圜扉彻晓空。天恩何旷荡，春意亦冲融。灯火千家市，弦歌一亩宫。明知和气聚，瑞雪舞东风。"
"元友山南山新居 其二","宋末元初","仇远","幽居稳占南山下，人迹稀疏水竹村。转巷始知犹有路，傍湖更好别开门。酒尊尽日尝谋妇，诗课閒时略抱孙。孤鹤不来高士少，暗香且伴月黄昏。"
"元友山南山新居 其一","宋末元初","仇远","桃柳参差出短墙，小楼突兀看湖光。出门便与青山对，读易能消白日长。砚石洗来如玉润，药苗晒得似茶香。邻僧亦有通文者，常把诗来恼漫郎。"
"公退曝日","宋末元初","仇远","公退无营懒读书，出门佳客费招呼。閒搔短发身将老，独坐长檐日未晡。溪女卖鱼随市价，村夫骑马纳官租。劳生役役知何益，却笑今吾即故吾。"
"六月雨","宋末元初","仇远","骤雨忽终日，高田知有秋。斜风驱溽暑，平地作交流。屋漏忙移坐，泥深懒出游。美哉今夕睡，凉意已浮浮。"
"凤凰山故宫","宋末元初","仇远","渐无南渡旧衣冠，尚有西湖风雨寒。凤鸟不来山寂寂，鸱夷何在海漫漫。荒陵樵采官犹禁，故苑烟花客自看。惟恨馀杭门外柳，长年不了送征鞍。"
"勾龙爽毛女","宋末元初","仇远","曾是阿房学舞人，玉箫旧谱尚随身。喜归商岭寻仙药，忍见秦宫化劫尘。松蜜春腴差可饱，槲衣秋碎不须纫。凭谁唤起勾龙爽，更写湘妃与洛神。"
"忆西坡梅","宋末元初","仇远","杖藜久不到西坡，苔上梅花积渐多。野屋荒凉谁管领，酒尊期会竟蹉跎。韶光二月已强半，乐事一生能几何。赖有邻园春可折，洗瓶斜插在行窝。"
"忆畅庆玉如四上人","宋末元初","仇远","腊中晴色久，霜月冷森森。可但思元度，惟应忆道林。三更难得晓，一片欲归心。有约分苔石，南山苍树阴。"
"方万里史敬舆陈孝先龚圣予胡穆仲相继沦没令人感怆","宋末元初","仇远","诸老俱尘土，令予双泪流。几年能再见，一气故应休。江左衣冠尽，人间翰墨留。空山茅屋底，野史属谁修。"
"方竹杖","宋末元初","仇远","劲节棱棱瘦且坚，形模界尺出天然。山翁甚爱资扶老，村衲无知误削圆。偏称深衣同此矩，漫誇长笛大如椽。有时閒为吟诗出，徙倚中庭月一砖。"
"长昼","宋末元初","仇远","閒官少公出，长日足高眠。律己惟三尺，埋头又两年。虽无乞米帖，安得买山钱。莫听閒唇舌，行藏任老天。"
"风起","宋末元初","仇远","朔风连夕起，浩荡厉严寒。远势惊春梦，微权属冷官。云行和月暗，木落打窗乾。因忆吴船客，波涛寝不安。"
"代步","宋末元初","仇远","羸骖聊代步，按辔且徐行。凹凸惊前路，驱驰羡后生。晓回天尚闇，路滑雨初晴。得似肩舆稳，归来醉不惊。"
"冬日小斋即事","宋末元初","仇远","芦苇周遭旧楮糊，就中穴地砌砖炉。儒酸官冷浑相称，草卧毡眠本不拘。窗外十分西日照，帘间半点北风无。一瓶雪水煎茶熟，清气真能压武夫。"
"北村吴园雨中赏牡丹主人留饮","宋末元初","仇远","不谓村园见此花，娇红数朵眩晴霞。可怜国色天香种，竟落田夫野老家。略具杯盘供笋蕨，已拚杖屦污泥沙。莫愁乳鹿衔春去，自有蓬蒿尽力遮。"
"四月十六夜月蚀","宋末元初","仇远","盛服拜清夜，中庭朝太阴。凡来仰天者，俱有爱君心。目断山河影，耳闻钟磬音。还光俄顷易，涕泗漫沾襟。"
"处暑后风雨","宋末元初","仇远","疾风驱急雨，残暑扫除空。因识炎凉态，都来顷刻中。纸窗嫌有隙，纨扇笑无功。儿读秋声赋，令人忆醉翁。"
"正月二十四日送廉使出郊 其二","宋末元初","仇远","野店当官道，村醪唤客留。偶因乘早出，故作探春游。芳意林梢静，晴光水面浮。人言有龙洞，近在石山头。"
"正月二十四日送廉使出郊 其一","宋末元初","仇远","閒骑羸马出，远饯绣衣行。爱此川原迥，欣然风日晴。隔篱梅半落，断陇麦初生。每恨微官缚，茅山负夙盟。"
"永迥观赏桂刘君佐黄景岩治酒","宋末元初","仇远","双桂峥嵘万竹间，云枝露粟缀高寒。轩窗日日吹香过，冠盖时时载酒看。月里曾舂金杵臼，雨馀乱点石棋盘。乘槎仙子清如鹤，一曲霓裳舞素鸾。"
"生日和洪山甫见赠韵","宋末元初","仇远","雪云无罅霁无期，勾引春光入泮池。师道幸为文学掾，尧夫喜见太平时。典衣沽酒从儿笑，闭户吟诗只子知。甚欲相随强歌舞，却怜多病觉衰迟。"
"用韵答萧济翁","宋末元初","仇远","想君不欠买山钱，要学骑驴孟浩然。拂袖径行轻万里，著书直待后千年。林泉短褐凄将老，斋馆孤灯耿不眠。明旦履霜何所向，大茅峰顶看芝田。"
"石屋洞","宋末元初","仇远","谁擘空青露石坳，游龙伸臂下南高。鬼神穿凿地脉碎，风雨支撑天柱牢。峭壁苍苔侵佛髻，悬崖滴乳湿僧袍。伽蓝闻是香山叟，灯暗荒池没野蒿。"
"交山龙祠祷雨","宋末元初","仇远","晓入荒蹊陟断冈，多年庙食白龙王。要添溪上半篙水，不远山中一瓣香。灌木云昏旌旆出，高田土渴桔槔忙。莫疑栖隐无深洞，且得随车雨送凉。"
"再和卞仲祥","宋末元初","仇远","待月东扉外，一枝明烛残。谁将丹桂子，种在碧云端。病叶依窗湿，饥鸿集渚寒。婵娟为雨妒，怊怅又更阑。"
"再寄子野","宋末元初","仇远","霜力风威各逞强，老夫絮被不离床。一贫已幸官将满，百计无如归最长。别后交朋难得信，梦中文字不成章。从来心似梅花白，莫入东风桃李场。"
"再叠 其四","宋末元初","仇远","雪溪渔隐者，郊岛是前身。乍见犹疑傲，相逢不说贫。鹤招穷处士，梅伴老诗人。时共论文酒，衰颜少借春。"
"再叠 其三","宋末元初","仇远","老景存三乐，浮生付六如。是非忘马指，憎爱任乌胥。故里仍饥馑，清流例阔疏。有人风雪外，诗在断桥驴。"
"再叠 其二","宋末元初","仇远","世态年年改，穷居事事难。予怀虽浩荡，此地本酸寒。古濑浮贞女，空斋贮冷官。枯肠与藜苋，岁久颇相安。"
"再叠 其一","宋末元初","仇远","醉眠春一榻，不记梦伊何。落月明红叶，寒厅暗绿莎。敝袍为客久，高枕阅人多。未有匡时策，无心中甲科。"
"刘伶墓","宋末元初","仇远","凤浦鸳湖西有坟，此茔寂寞海边村。落花红雨鬼仙句，淡月黄昏酒圣魂。有锸已随棺椁化，无碑空信艾刍言。螟蛉蜾蠃今何在，起为先生酹一尊。"
"同陈彦国汎湖","宋末元初","仇远","斜堤高柳绿连天，且系閒人书画船。花事已空三月后，湖光还似十年前。洛阳园囿惟诗在，江左英雄托酒传。亦欲扣舷歌小海，恐惊沙上白鸥眠。"
"同室","宋末元初","仇远","同室过百指，一官寖四年。幸无乞米帖，何取买山钱。止酒陶元亮，思归孟浩然。乾鱼兼菜把，颇胜酌贪泉。"
"如上人归问浙中友信","宋末元初","仇远","何年驻锡下山中，既见匆匆又欲东。燕去鸿来俱是客，云生月落不离空。冷泉亭上参吟畅，飞雪岩前哭老同。方外友朋询近况，为言已作木鸡翁。"
"孙康侯北归","宋末元初","仇远","淮海十年别，北归今几时。镜中无旧发，囊底有新诗。每恨为官缚，翻令见面迟。清都游历事，还许俗人知。"
"岁穷早睡","宋末元初","仇远","骥尾流光不可追，山中小草合知非。腊馀四日春先到，官满三年客早归。暗雨随风茅屋漏，荒城争米燎盆稀。明朝又赴公筵贺，灯下醒眠懒解衣。"
"岁除志喜","宋末元初","仇远","郊居守岁若为情，一岁中间百事经。建业长男方入拜，桐江小女又归宁。蒙头被暖先高卧，婪尾杯空且独醒。席上梅花开胜雪，寒香尽足慰飘零。"
"岁晏迁居","宋末元初","仇远","借榻青安恰一年，年穷何事复谋迁。官閒空绾文章印，水浅难移书画船。稚子欢呼新入屋，老夫叹息早归田。人生聚散如凫雁，极目江湖万里天。"
"庆孝僧自金陵回虎林","宋末元初","仇远","白下长干住几年，西风入梦即飘然。断桥梅柳全非旧，古刹钟鱼大胜前。万里岂宜常作客，一箪且可稳栖禅。沧江东去风波恶，亦欲湖山结数椽。"
"有感","宋末元初","仇远","腐儒乖世用，作事例迂疏。浪走长安道，欲投光范书。悬知成漫尔，可笑赋归与。寄语陈言者，毋轻出草庐。"
"次日归舟和南仲","宋末元初","仇远","?山渺渺点青螺，古濑澄澄似绛河。尘世不知秋过半，水乡但觉月明多。轻舟傲兀鱼龙窟，夹岸横陈早晚禾。一笑跃身烟雾表，醉归何恤夜行诃。"
"次西和韵","宋末元初","仇远","贫是儒家事，生平畏四知。灯花空送喜，瓶粟不供炊。湖海心终在，田园计未迟。愿同华山叟，驴背倒能骑。"
"次彦功韵","宋末元初","仇远","春早风驱雪，天寒竹映门。灯前终夜读，笈内故书存。尚觉文章贵，那矜齿爵尊。向平愁未了，女嫁与儿昏。"
"次胡苇杭韵","宋末元初","仇远","曾识清明上巳时，懒能游冶步芳菲。梨花半落雨初过，杜宇不鸣春自归。双冢年深人祭少，孤山日晚客来稀。江南尚有馀寒在，莫倚东风褪絮衣。"
"次萧饶州韵 其四","宋末元初","仇远","数椽西郭外，元不异村居。官冷谋升斗，头童怯比疏。莫愁书费纸，肯叹出无车。也胜焦徵士，蜗牛卧雪庐。"
"次萧饶州韵 其一","宋末元初","仇远","爱山如爱士，交友竟忘年。未老先辞禄，能閒始是仙。清谈真药石，雅志乐林泉。笑看衡门外，随风柳絮颠。"
"次萧饶州韵 其二","宋末元初","仇远","谦谦贤太守，止止乐閒居。健笔凌三谢，高风继二疏。家犹传故笏，梦不到安车。何处溪山好，相从结草庐。"
"次萧饶州韵 其三","宋末元初","仇远","寓舍已三迁，闲官又一年。酒杯时乐圣，茶椀欲通仙。爱笋从穿壁，浇花自汲泉。谁能问前代，刘蹶与秦颠。"
"江上送友","宋末元初","仇远","知尔怀亲忆故州，相逢沽酒且迟留。夕阳有恨荒荒白，江水无声泯泯流。孤鸟出潮投渚尾，野芦飞雪压船头。却愁明月中秋近，不得同登庾亮楼。"
"江阴何仲礼相访和答","宋末元初","仇远","月照空梁几梦中，翩然环佩下天风。十年不到澄江上，一棹能来濑水东。湖海交游今渐少，英豪见识略相同。旧时东野吟诗处，何日携壶酹此翁。"
"约山中友","宋末元初","仇远","望极秋空无片云，前山历历见遥岑。新鸿渐到边城静，旧雨不来汀草深。仙李有时曾入梦，伯桃死后少知心。如君真是忘机者，海上鸥盟便可寻。"
"自爱","宋末元初","仇远","金渊岂爱我，我自爱金渊。似蜜醪尤美，如珠米更圆。携家踰八口，窃禄又三年。书册盈归箧，毋嫌载月船。"
"至日用张伯举韵","宋末元初","仇远","博士无毡卧冷斋，有朋喜自远方来。腊前一信春先到，陇首数枝梅已开。少忍年荒须辟谷，尚迟酒禁且衔杯。山中茅屋不归去，空想秋风暗绿苔。"
"至日怀罗国宾 其一","宋末元初","仇远","官冷谁能送酒钱，江乡节物倍萧然。容颜一日老一日，人事一年经一年。野仆竹舆侵晓出，病妻布被抱愁眠。甘心归隐青岩下，閒共残农理废田。"
"至日怀罗国宾 其二","宋末元初","仇远","群阴剥尽一阳回，霜日烘晴宿雾开。闭户读书差自乐，载肴问字莫须来。荣枯易了观芸草，冷暖相忘付酒杯。得似山居酬应少，昼长閒坐看寒梅。"
"至后 其一","宋末元初","仇远","凭高欲验晓云黄，东际红光见太阳。便觉池芹春滟滟，俄惊檐竹昼琅琅。君师百拜恩难报，文史三冬志未偿。吾道千钧悬一缕，愿同绣线日添长。"
"至后 其三","宋末元初","仇远","霜华如雪著乌巾，染鬓粘须白未匀。人羡久生趋老境，日随长至到新春。投金濑上能容我，贡玉堂中自有人。溧酒清醇鱼菜美，不妨频日宴嘉宾。"
"至后 其二","宋末元初","仇远","阳和昨夜到梅边，喜得春风一信传。同舍团栾齐贺岁，异乡飘泊又经年。梦中归路忘舟楫，客里生涯倚俸钱。纸帐布衾差稳睡，不愁独冷坐无毡。"
"至后 其四","宋末元初","仇远","了知五十九年非，景薄崦嵫合见几。夜半虽当泉脉动，腊前未见雪花飞。客程鸿雁骎骎老，家养鸡豚处处肥。千日及瓜今过半，未知何日定言归。"
"观雨","宋末元初","仇远","雨师殿后疾雷先，风捲浮云似擘绵。大点成沤添黑潦，浓阴匝地暗青天。崦中暴长弥漫水，圩上平沉沮洳田。米直顿增车戽急，早推红日丽金渊。"
"过介卿溪南隐居","宋末元初","仇远","卜宅溪南远市喧，一经教子守田园。邵平未老瓜先熟，靖节能閒菊自存。无白丁来多酿酒，放青山入别开门。朝衣曾侍天香满，得似荷衣带露痕。"
"过李山人居","宋末元初","仇远","数椽竹屋傍秋江，屋外疏篱隔柳桩。客至旋分垂钓石，雨来自掩读书窗。痴儿弄镜时翻背，小妇弹筝不识腔。自古渔樵有遗逸，未应只说鹿门庞。"
"问赵元父病","宋末元初","仇远","裹饭无因绝往还，惟应帖子报平安。山公马向花前放，岐伯书从枕上看。贸易近来多北药，支持强欲著南冠。有时泥醉西园月，只欠梅花共倚阑。"
"何山","宋末元初","仇远","溪转峰回一径平，田头白水照人清。寺因何氏封山姓，客把坡诗證地名。萝月长随行道影，杉风犹带读书声。云津桥下潺湲急，僧濯袈裟客濯缨。"
"冷坐","宋末元初","仇远","冷官宜静坐，借屋近荒村。无酒可延客，未昏先闭门。水明知月上，木落见梅尊。满目凄凉者，相逢不必言。"
"初冬郊行 其二","宋末元初","仇远","懒向南园拜石兄，肯寻村叟傍溪行。黄云覆亩金穰熟，白露横江红叶明。彭泽归来辞内景，康衢击壤曲中声。一丁不识多牛者，应笑书田事笔耕。"
"初冬郊行 其一","宋末元初","仇远","喜闻颍弟与坡兄，趁小春晴野外行。独树荒村生处僻，落霞孤鹜去边明。豳风酒食归田乐，韶部埙篪打稻声。从此广文差饭足，素餐祇愧老农耕。"
"利交","宋末元初","仇远","一自仪秦去，从衡直到今。士缘贫失节，交以利知心。乍可昏求火，何堪昼见金。狂澜回已倒，犹幸有山林。"
"君子堂小集","宋末元初","仇远","乐岁欣逢节序新，公堂称兕集嘉宾。衣冠尚想江东旧，芹藻初回泮水春。无事聊为文字饮，相看总是老成人。且须饱吃圭田饭，朝市山林各致身。"
"吴成季尊师与其弟元初会于维扬即还金陵成季寄诗因和","宋末元初","仇远","初平兄弟总神仙，化石为羊入上天。万里相期云上下，一江不隔水渊潫。对床夜雨吟诗烛，归棹春风载酒船。此是人生真乐事，岸花汀草意无边。"
"呈王元亨佥事","宋末元初","仇远","三槐郁郁德之符，喜向金渊识大儒。早读父书明体用，夙将使指厉廉隅。动摇山岳威犹在，收敛风霜寂似无。人道鲁公来辨狱，行看霖雨泽焦枯。"
"呈王达之御史","宋末元初","仇远","西晋文章伯，南台法令师。常因行部日，记得从游时。敏手除三害，贞心畏四知。何由侍王导，挥麈话襟期。"
"呈王直卿御史","宋末元初","仇远","金渊宝地阅金经，朝夕追随骢马行。激浊扬清真御史，即温听厉老先生。衣冠文物今无几，车笠交游最有情。早愿明时相司马，他年洛社会耆英。"
"巫云九峰","宋末元初","仇远","谁割巫山一片云，峰峦罗列比儿孙。嵌空自是天生穴，剥蚀无非水渲痕。霜削秋清连竹色，露腴晓翠及蒲根。九峰九锁参差似，永镇仇溪第一村。"
"怀方严州 其一","宋末元初","仇远","八十一年前，科名已袖然。依刘王粲檄，入洛贺循船。受禅碑谁上，閒情赋自传。江山英气歇，堪恨亦堪怜。"
"怀方严州 其二","宋末元初","仇远","八十一年终，堪嗟旅衬穷。胸中元耿耿，身外竟空空。白首太玄草，紫阳虚谷翁。平生有遗恨，五马未乘骢。"
"怀方严州 其四","宋末元初","仇远","八十一年身，栖迟客馆贫。登门曾有我，铭墓竟何人。醉梦高楼月，悲歌故国春。可能函玉骨，归葬练溪滨。"
"怀方严州 其三","宋末元初","仇远","八十一年亡，哀哉老紫阳。佳儿方戒道，小妾漫专房。每忆先生被，常怀太守章。桐江诗万首，端可及龟堂。"
"怀古","宋末元初","仇远","吹杀青灯炯不眠，满衿怀古恨绵绵。江东曾识桓司马，沧海难追鲁仲连。吴岫月明吟木客，汉宫露冷泣铜仙。何时一酌桃源酒，醉倒春风数百年。"
"怀张似之","宋末元初","仇远","少日登山屐，中年上水船。黄花犹自绿，白发若为玄。但觉杯行速，那知帽影偏。南峰深秀处，回首重潸然。"
"怀盛元仁","宋末元初","仇远","年过耳顺欲何如，臂膝酸寒齿发疏。千里驱驰还倦矣，数椽卜筑合归与。山衔落日谁能系，海涨平田自可锄。寄语虎林诸道伴，江湖处处有鲈鱼。"
"閒步","宋末元初","仇远","村径桑麻合，扶筇信所之。绿阴晴冉冉，白日步迟迟。野茧粘高树，山雌入破篱。岂无款段马，常是小儿骑。"
"陆君实挽诗","宋末元初","仇远","乾坤那可问，至痛老臣心。甘抱白日没，不知沧海深。忠魂随上下，义骨肯浮沈。草木长淮泪，秋风起莫阴。"
"陈明远书塾与蒋平仲张伯成清话","宋末元初","仇远","霜晴泛渚狎轻鸥，人物欣逢古太丘。乔木故家犹昨日，寒花老圃正清秋。尊开北海心先醉，烛尽西窗话不休。笑我一身閒未得，又随新雨上归舟。"
"饮陆静复山房分韵得时字","宋末元初","仇远","连辔行春自作期，寻芳却笑我来迟。三杯云液花前酌，一曲琼箫竹下吹。沧海桑田非旧日，石泉槐火有新诗。山中道士閒于鹤，门外红尘总不知。"
"和子野四首 其四","宋末元初","仇远","诡遇非吾事，支离笑我身。文章宁可拙，仕宦岂宜贫。乡故多新鬼，年荒少佚民。休嗟华黍废，阳谷易回春。"
"和子野四首 其三","宋末元初","仇远","亨涂即畏涂，暮境欲何如。索米多贫士，钞诗欠小胥。自缘乡梦熟，顿与世情疏。会约逃名者，山间倒跨驴。"
"和子野四首 其二","宋末元初","仇远","穷冬霜霰集，行路古今难。举眼看浮世，何人耐岁寒。弃瓢将止酒，脱冕拟休官。一室能容膝，吾生亦易安。"
"和子野四首 其一","宋末元初","仇远","旅食无生计，卑栖奈若何。饭惟供脱粟，衣未补香莎。户外履常满，床头金不多。老为文学掾，一似旧恩科。"
"和子野郊居见寄 其一","宋末元初","仇远","知君标格眼前稀，暂别令人入梦思。铗有可弹何必叹，书如肯借本非痴。且看平子归田赋，更和渊明述酒诗。我劝山中多种漆，收功莫恨十年迟。"
"和子野郊居见寄 其二","宋末元初","仇远","论心握手到忘形，性癖耽诗各瘦生。美酒三升差可恋，良田二顷不如耕。溪晴正熟眠鸥梦，门静那惊吠犬声。泉石烟霞能自乐，弃予高举得无情。"
"和子野郊居见寄 其四","宋末元初","仇远","因子洮湖归钓鱼，西湖我亦念吾庐。途穷但觉知心少，性直由来料事疏。爱把琴弹招隐操，忍拈笔写绝交书。人间喜怒须臾事，暮四朝三任众狙。"
"和子野郊居见寄 其三","宋末元初","仇远","归去来兮意趣长，幽居远隔水云乡。花粘石几吟诗笔，风度溪房煮药香。把酒有时思太白，下车何日见元方。云萍暂聚还分散，可是先生铁石肠。"
"和卞仲祥","宋末元初","仇远","我爱中秋月，行歌荒野中。乱云催薄暮，乔木易高风。镜里花难折，樽中酒不空。南飞有乌鹊，未见北来鸿。"
"和友人洮湖韵","宋末元初","仇远","落日洮湖自放舟，诗筒特为寄交游。征夫独寐难为夜，老我多愁不但秋。清兴何人联石鼎，虚名无梦到金瓯。黄鸡白酒田家乐，止有躬耕愿未酬。"
"和友人韵","宋末元初","仇远","山林空入梦，诗酒未忘怀。老兴自不浅，卿言亦大佳。封侯无骨相，学道有心斋。安乐行窝在，栖栖且避乖。"
"和仲祥大风韵 其二","宋末元初","仇远","非雨非雷势可乘，柔枝弱叶力难胜。疾于健将追奔马，豪似吟仙赋大鹏。柱砥潜移黄蚁穴，山屏尽启白云縢。直须少霁飞廉怒，水落圩田谷再登。"
"和仲祥大风韵 其一","宋末元初","仇远","正忧蕴蕴与隆隆，怪得连朝起大风。酷日从今宜敛暑，大王自古解称雄。中庭老树吹将折，破屋重茅卷已空。可是南溟茝欲化，爰居先避鲁门东。"
"和刘君佐韵寄董静传高士","宋末元初","仇远","雪暗江湖入暮年，何人苇外小延缘。水痕不动玉平岸，春意欲回花满天。懒出恐消桐屐蜡，醉吟忘上苧袍船。行当归学林和靖，结屋梅根伴鹤眠。"
"和西仲秋日闻莺诗","宋末元初","仇远","不待风霜剪碧林，柳阴忽见一梭金。似传西帝宸游信，空惹东窗梦觉心。暂辍笙歌聊试听，既无桃杏莫须吟。旧交燕子归何处，好倩宾鸿为嗣音。"
"和两山二首 其一","宋末元初","仇远","世事枰棋入角危，有人袖手只攒眉。路通巴蜀那须檄，马立澶渊更要诗。公竟醉耶从汝笑，树犹如此信吾衰。传闻双珥消兵气，犹把葵心向郁仪。"
"和吴东升","宋末元初","仇远","知君豹隐白云村，杖履春风忽过门。独立幸无妻子累，老成喜有典型存。冰悬古树花尤隽，雪涨寒江水不浑。冷落十年灯火读，何时窗下约重温。"
"和张辅之赠别","宋末元初","仇远","夜雨溪头泊客船，檐花沟溜亦涓涓。灯前诗酒留三宿，纸上功名付百年。寒雁叫霜投木末，晴云扶日出山巅。欲归苦被微官缚，不得相从酌冷泉。"
"和范爱竹三首 其二","宋末元初","仇远","秉烛追游忆盛时，欢悰终较昔年稀。柳多客折凉阴薄，薇少人餐雨绿肥。胡蝶觉来方识梦，海鸥飞去未忘机。相逢且可谈风月，莫话兴亡与是非。"
"和南仲见寄 其二","宋末元初","仇远","我本西湖一散人，偶来溪上濯乌巾。波光绿映台城柳，山色青回句曲春。客舍相亲那忍别，交情到老愿如新。江南天气偏宜暖，满目东风起曲尘。"
"和南仲见寄 其一","宋末元初","仇远","儒冠误我欲投簪，抱膝聊为陇上吟。故里未归先入梦，新交虽好少知心。清光湛湛溪中月，遗迹沉沉濑底金。闻道雪晴丰荠麦，行看放犊满桃林。"
"和胡定甫 其一","宋末元初","仇远","几年野水倚扁舟，风雪尘埃暗绮裘。齐鲁青山恒北望，江湖白鸟共东流。杜陵骑马寻征路，李白题诗遍酒楼。文学卑官何足说，直须揽辔觅封侯。"
"和胡定甫 其二","宋末元初","仇远","淡泊相逢古溧州，世情客况两悠悠。腐儒都不通人事，冷掾何曾似宦游。轻薄成风虽可畏，廉勤律己每无愁。他时重会西湖上，把酒联诗日自由。"
"和费廷玉 其一","宋末元初","仇远","我昔南徐讲席分，知君肥遁白云村。草深能使芝兰没，木落方推竹柏尊。试问上书投魏阙，何如解组守衡门。西风吹醒槐安梦，斜日悠悠半隐垣。"
"和费廷玉 其二","宋末元初","仇远","笑人狗走鹿斯奔，父子瓜畦手自耘。不愿青黄施断木，且将苍白看浮云。山巾聊友华阳鹤，野饭时羹古涧芹。显宦何如廉贾好，茜卮千石鲚千斤。"
"和曹之才","宋末元初","仇远","山林不可住，欲隐更何之。春去已多日，客愁无了时。斜阳依树下，明月到门迟。閒事谁消遣，陶潜一卷诗。"
"和黄晋卿金陵见寄","宋末元初","仇远","台城为客久，书札竟寥寥。山水舟车近，风霜岁月遥。穷猿犹择木，威凤合冲霄。曾有论文约，应须折简招。"
"夜闻秋声","宋末元初","仇远","西南振响使人惊，未必秋声作此声。万骑奔驰鼙鼓动，千夫翻踏桔槔鸣。初疑潮汐还疑雨，只在山林不在城。人道今年丰稔兆，灯前起舞待天明。"
"奉寄田上人","宋末元初","仇远","竹筇轻健草鞋宽，野外消磨半日閒。病叶已霜犹恋树，片云欲雨又归山。灯分寺塔晴偏见，水隔渔家夜不关。愧我莫如霜上鹭，霎时飞去便飞还。"
"官冷","宋末元初","仇远","不负平生下泽车，宦游卜宅亦村墟。家贫累重须干禄，官冷身閒可读书。高柳每闻莺娅姹，破篱时度竹萧疏。西南林壑堪娱晚，静看飞云自卷舒。"
"抱膝","宋末元初","仇远","抱膝坐终日，澹然忘是非。纵令官未满，已与世相违。古道平芜合，谁家新燕归。年荒烟火歇，空老一山薇。"
"明朝","宋末元初","仇远","秋风袅袅雨潇潇，兀兀郊居出市遥。未欠三杯通大道，且欣九日是明朝。篱边旧菊犹堪摘，天末新鸿不可招。莫恨登高无脚力，强支湘竹造山椒。"
"朋酒","宋末元初","仇远","朋酒朝朝乐，乡心夜夜愁。朱云难作吏，宋玉易悲秋。陵谷何曾改，田园未可求。南来几鸿雁，亦为稻粱谋。"
"畅师同玉上人游茅阜 其一","宋末元初","仇远","朝辞二竺寺，暮宿三茅峰。红树落一叶，白云深几重。远游喜无雨，清兴尤宜冬。遥知天坛上，会与仙人逢。"
"钓鳌亭","宋末元初","仇远","俯瞰秦淮水，前瞻鲁泮宫。明知倚阑者，不是钓鱼翁。古石棱棱长，春潮脉脉通。状元真宰相，千古一吴公。"
"雨","宋末元初","仇远","才放庚申一日晴，天明一日雨如倾。乌云覆地阴阴合，白浪侵田滟滟平。屋漏未乾连础润，桥低欲压碍舟行。桔槔不是閒家具，会听溪边鹅鹳鸣。"
"雨馀","宋末元初","仇远","两两鸣鸠语画檐，雨馀芳草欲生烟。瓮头酒熟常留客，象外诗成颇类仙。扬子有才犹执戟，渊明无事合归田。地偏时事人传少，收拾琴书且醉眠。"
"雨坐 其一","宋末元初","仇远","梅霖寒似麦秋天，风葛凄凄未脱绵。金弹落池卢橘熟，红裙委地石榴鲜。汨罗遗恨空千载，濑水閒居尚一年。蒲酒相邀须径醉，归寻枕席付高眠。"
"雨坐 其二","宋末元初","仇远","两年蒲节雨霏微，误我中山采药期。骑马出门随所寓，看花酌酒复奚疑。量悭未易胜金盏，臂弱犹堪系綵丝。追忆侯家陪宴赐，素纨红葛翠交枝。"
"南仲以潘老句约赋","宋末元初","仇远","秋声浩荡夜凄凉，却喜田家熟稻粮。千里江湖随薄宦，满城风雨近重阳。菊花渐拆青青蕊，桂树独飘粟粟香。幸是催租人未至，尊前聊为足成章。"
"宦海","宋末元初","仇远","黄帽棕鞋隐者便，青衫槐笏我家传。一生碌碌空多事，六帙骎骎欠二年。安乐窝中閒有味，温柔乡里老无缘。浮沉宦海终非愿，早葺山南屋数椽。"
"拜孙花翁墓下","宋末元初","仇远","水仙分地葬诗人，一片荒山野火焚。荐菊有亭今作圃，埽松无地漫留坟。蜗牛负壳黏碑石，老鹳携雏入陇云。欲把长箫歌楚些，却怜度曲不如君。"
"拜霞屿待制伯祖墓下","宋末元初","仇远","难寻华表与丰碑，三尺坟台山四围。翁仲多年苍佩剥，子孙寒食纸钱稀。瘦藤拔地长蛇走，灌木维垣野鼠肥。远也久违乡族去，忍将椒酒酹斜晖。"
"树叶","宋末元初","仇远","不知何树叶，红润极鲜明。一片风吹落，几番霜染成。止啼诚诳语，题字亦閒情。把玩真堪惜，携归予绣枰。"
"形影","宋末元初","仇远","形影自相问，追随六十年。冷官真漫尔，归梦亦蘧然。但觉寒风暖，难令素发玄。可能学陶令，家去有园田。"
"秋日怀吾子行","宋末元初","仇远","秋高天阔雁南翔，游子愀然思故乡。重阳正当风雨近，三径故应松菊荒。酒酣耳热狂无益，江空目短愁何长。青山在望有晴日，我欲振衣千仞冈。"
"秋怀和子野 其二","宋末元初","仇远","自笑酸寒老孟郊，厌看俗事聚牛毛。故乡甚爱鲈鱼美，冷掾何嫌马骨高。少日宦情原淡泊，凉风客鬓转刁骚。荷衣槐笏徒拘束，不似芒鞋白纻袍。"
"秋怀和子野 其一","宋末元初","仇远","霜纨如月胜吴纱，彷佛蟾宫路未赊。涤暑自宜斟瑞露，凭虚谁肯乞飞霞。荒城蔓草生萤火，古濑西风起浪花。梦里仇山归未得，竹篱茅屋趁溪斜。"
"秋晚斋居 其二","宋末元初","仇远","校官既与庙官同，胡不移家在泮宫。暮四朝三嫌有累，岁糜月费愧无功。致身馆阁须公等，曝背庭除任老翁。却喜北窗新植竹，行看玉立向南风。"
"秋晚斋居 其四","宋末元初","仇远","奇字生来识不多，莫烦载酒日相过。廊空尽有叶堪扫，门冷浑无雀可罗。肯为功名亏道义，常因课讲费吟哦。苔荒茅屋归期远，细雨檐花且醉歌。"
"秋晚斋居 其一","宋末元初","仇远","君子堂西屋数间，但能容膝敢求安。悄无人迹如深井，惯听秋声是冷官。系马阶前慵夜秣，种蔬墙下助朝餐。携来书卷犹堪读，好共青灯了岁寒。"
"秋感 其一","宋末元初","仇远","明朝交白露，此夜起金风。灯下倚孤枕，篱根语百虫。梧桐何处落，杼轴几家空。客意惊秋半，炎凉信转蓬。"
"秋感 其二","宋末元初","仇远","蛩依莎底露，萤堕树头风。秋已来多日，人谁念二虫。火流豳月应，云散楚天空。摇落年年事，吾生鬓亦蓬。"
"追和陈去非宣和甲辰重九韵","宋末元初","仇远","世态炎凉不足忧，吾生赢得日优游。九日忽惊枫叶落，百年几见菊花秋。忘形诗酒新丰客，满目溪山古溧州。闻道市桥骑马滑，山公归醉得无愁。"
"送田道士归茅阜","宋末元初","仇远","我爱孟东野，君师田子方。放舟游濑水，飞舄返华阳。有酒须同酌，真情不可忘。仙源桥下径，何日共徜徉。"
"送汤希贤晦庵书院山长","宋末元初","仇远","文公阙里女星源，手泽遗书尚有传。精舍三年常作主，修程千里若登仙。青衫槐笏存家谱，练带花屏拥客船。故老或询予出处，为言索米向金渊。"
"送许君起赴馀干教授 其二","宋末元初","仇远","兰佩蓉裳似倦游，东隅虽失尚堪收。君骑漱玉亭前马，我舣投金濑上舟。八品一官俱独冷，两州千里隔三秋。南溟鲲化君能事，甘分西湖侣白鸥。"
"送许君起赴馀干教授 其一","宋末元初","仇远","当年而父同吾父，各罄籯金共教儿。可惜两翁黄壤下，不知二子绿衣时。著鞭虽已撞楼破，列鼎宁无负米思。千里送君何以赠，长歌泮水蓼莪诗。"
"送张巨川归崇德","宋末元初","仇远","三载金渊入幕宾，转当繁剧转精神。高堂多有承颜乐，巨室都无切齿人。此日吏民争卧辙，他时事业继埋轮。语儿溪上沧浪水，有约征衣共浣尘。"
"送张叔夏游金陵","宋末元初","仇远","肯向金渊暂泊舟，相逢衮衮别方休。移宫换羽周郎顾，咏月吟风太白游。床上无金犹好客，尊中有酒可消愁。明朝又作台城客，细看青山似洛州。"
"送杨刚中赴淮安教授","宋末元初","仇远","西蜀杨君子，才为博士优。儒官清似水，学舍小于舟。吴地仍多潦，淮田薄有收。虽非温饱计，足解友朋忧。"
"送峿侍者游茅山","宋末元初","仇远","云开三茅古洞天，借风一棹荆溪船。所思绵绵常在梦，此行冉冉如登仙。汲泉净洗黄独雪，斸石深耕瑶草烟。蕙帐香凝蒲坐暖，共读南华秋水篇。"
"送郭君贤使君赴建德任 其一","宋末元初","仇远","天边久下紫泥书，日日东津望使车。最爱小儿骑竹马，也随迓吏过桐庐。良民吐气心方快，宿弊盘根力为锄。祗恐声名满朝著，春坊宾客又新除。"
"送郭君贤使君赴建德任 其二","宋末元初","仇远","先朝日近侍明光，步武骎骎政事堂。玉宇承恩沾湛露，金渊遗爱托甘棠。江山此去分风月，门户从来凛雪霜。虎兕枭狐宜敛迹，丈夫原不畏豪强。"
"送程子方归蜀 其一","宋末元初","仇远","薄葺田园溧泽边，乡心常梦蜀山川。梨花知几逢寒食，麦饭谁能洒墓田。矍铄老翁轻客路，扶携稚子上江船。东还莫为亲朋恋，自古云安有杜鹃。"
"送程子方归蜀 其二","宋末元初","仇远","风雪飘萧季子裘，大江西溯过荆州。浑家无计归葱肆，岁晚何人付麦舟。长子应门宽后虑，轻帆入峡及春游。明年归趁梅花发，共醉䲔仙旧酒楼。"
"重阳见菊占冬晴上熟","宋末元初","仇远","满城风日酿轻霜，昨夜东篱菊尽黄。正月自非添一闰，此花安得及重阳。新鸿远到愁无信，螃蟹中虚怕有芒。浊酒醒来闻吉语，晴过冬至兆丰穰。"
"闻杨大受凌吉叟吴次山诸友讣音有感二首 其二","宋末元初","仇远","少长皆吾友，相期满百龄。生分青白眼，死隔短长亭。蕉本身为幻，藤床梦是醒。中山醇酒在，且醉学刘伶。"
"闻杨大受凌吉叟吴次山诸友讣音有感二首 其一","宋末元初","仇远","落落霜馀树，疏疏晓后星。经年才契阔，故友半凋零。有梦怀风采，何人作墓铭。老孤无限泪，空望浙山青。"
"闻鸡","宋末元初","仇远","今夕知何夕，此声非恶声。窗前疑月色，枕上误天明。未必皆三唱，惟应只四更。姑苏城外寺，此际已钟鸣。"
"闻金之一邓牧心叶去文皆羽化山中","宋末元初","仇远","独居学道坐枯禅，鹿豕交游七十年。能以幻躯当雨雪，终无虚腹坐神仙。平生文字知谁爱，老死山林绝可怜。他日钱塘耆旧传，三高宜入画图传。"
"除夕前一日雪","宋末元初","仇远","江城腊尽渐春来，三白呈祥不待催。和气已知随处满，梅花正用此时开。寒香冷艳相吞吐，月斧风斤巧剪裁。布絮寝衣烘未透，炉边酒熟且衔杯。"
"除夜新居 其三","宋末元初","仇远","茅檐盈尺雪，真是冷官居。穷巷稀人迹，今朝是岁除。聒厅无鼓吹，消夜足琴书。晓冻冰桥滑，邻家借板舆。"
"除夜新居 其二","宋末元初","仇远","籸盆夹道明，爆竹小儿惊。但听窗前雪，不知楼上更。流年双羽急，深夜一鸡鸣。浅醉和衣睡，明朝要贺正。"
"除夜新居 其一","宋末元初","仇远","避喧迁出郭，岁晚尚担簦。陋室大于斗，长途滑似冰。岂无问字酒，共守读书灯。老病须微禄，归田恨未能。"
"圆通峰顶","宋末元初","仇远","结亭孤绝处，登眺不辞劳。万木俯在下，一峰如此高。山围湖面小，藤络树根牢。挥手红尘表，天风欲跨鳌。"
"悟上人同过史氏隐居","宋末元初","仇远","经时少暇出郊游，野旷山遥易见秋。祗怪朝来多爽气，似缘我辈是清流。荒台古井平芜湿，斜日西风乱叶愁。莫笑田翁无款待，绿菱新摘酒新篘。"
"晓出西城","宋末元初","仇远","閒官閒不尽，晓出古城阴。斗柄已插地，秋声将满林。故园三亩宅，落月几家砧。为报柴桑令，予今亦委心。"
"晓霜","宋末元初","仇远","重衾惊骤冷，万瓦见浓霜。夹岸蒹葭白，空庭橘柚黄。宦情真淡泊，岁晚转荒凉。野寺钟声早，何人仆马忙。"
"润州许使君寄饷新酿以流金笺为贽且供诗藁","宋末元初","仇远","浮玉乘壶香似桂，流金方絮滑如苔。报投且致相思意，酬唱须寻应猝才。君喜旌幢开使府，我贪花竹作春台。明年准拟游招隐，莫放遮山绣幕来。"
"真如寺","宋末元初","仇远","一桥夭矫界双湖，野径沿流到佛庐。石塔残灯犹闪烁，相家乔木已萧疏。苔封古井晴逾滑，骨冷荒山草不除。长水法师痴□甚，□根人定欲何如。"
"衰年","宋末元初","仇远","衰年六十喜平头，微禄虚名老可羞。自笑一生同蝜蝂，了知万事等蜉蝣。寡欢元亮须归去，老病相如已倦游。只忆西湖春涨绿，柳边雪外舣兰舟。"
"读陈去非集","宋末元初","仇远","简斋吟集是吾师，句法能参杜拾遗。宇宙无人同叫啸，公卿自古叹流离。穷途劫劫谁怜汝，遗恨茫茫不在诗。莫道墨梅曾遇主，黄花一绝更堪悲。"
"偶作","宋末元初","仇远","元亮真止酒，昭文不鼓琴。文章成小伎，道德负初心。故友凋零尽，中年感慨深。从来麋鹿性，只是爱山林。"
"寄子野","宋末元初","仇远","西窗隐几读南华，颇悟亡羊与战蜗。住久不知身是客，归休谁谓女无家。向阳野竹先抽笋，待雪官梅欲试花。我爱睡乡真乐地，底须频吃玉川茶。"
"寄邓善之","宋末元初","仇远","几年不寄子公书，忽向燕南遗鲤鱼。天远地遥归未得，男婚女嫁事何如。壮游自致青云上，漫仕谁怜白发馀。西浙林泉俱可隐，毋忘旧约共閒居。"
"寄朱饮冰","宋末元初","仇远","欲共谭诗一解颐，停云望极思依依。梅花赋就广平老，杨柳门閒靖节归。驿路数程征马瘦，家书千里过鸿稀。思君怕倚阑干北，拄笏看山竟落晖。"
"寄吴元初道录","宋末元初","仇远","桃花两度见青春，梦里玄都隔几尘。升斗自怜为客久，舟车每惜寄书频。君如当日陶弘景，我亦他时贺季真。东望冶城空恋恋，西湖非晚作归人。"
"寄陈仲麟","宋末元初","仇远","槜李城边送客船，梅花一别又三年。清风朗月思元度，骏马名姬羡谪仙。湖海倦游予白发，园林真乐子青毡。楚生卜宅平生志，归日相从学力田。"
"寄陈南翔张伯成主宾","宋末元初","仇远","山水未游遍，其如归梦何。独怜黄渚月，相隔白沤波。秋尽那无雁，霜迟尚有荷。终期共灯火，插架异书多。"
"寄武康王居正","宋末元初","仇远","曾向清溪采白蘋，江东日暮别经春。投金濑上思归客，浮玉山前忆故人。千里云萍应念我，一庭风树敢忘亲。挂蓑石暖苔衣厚，拟买渔舠作近邻。"
"寄赵春洲莫两山","宋末元初","仇远","湖山满目旧游空，风景荒凉客路穷。雨意忽生桐叶外，秋光都在木樨中。乾坤混混多游骑，江汉寥寥有断鸿。自古隐人多嗜酒，却怜无酒醉新丰。"
"寄屠存博","宋末元初","仇远","三年尘土白须眉，拟向西湖濯客衣。林下杜鹃犹劝去，海边鸥鸟亦知几。及瓜将得葵丘代，存菊须寻栗里归。见说中山屠博士，乡心也趁白云飞。"
"寄戚子云","宋末元初","仇远","七不能堪一不成，閒云自恨出山轻。柳枝骆马爱心断，莼菜鲈鱼归兴生。薄宦栖栖留泮水，故人渺渺隔台城。对床风雨何时卜，共剪青灯话到明。"
"寄梁中砥","宋末元初","仇远","句曲峰峦翠倚天，琳宫琼馆宴神仙。水程才隔一百里，脚债未偿三十年。几拟看山携酒去，相期听雨对床眠。何当拨遣尘间事，一试松根喜客泉。"
"寄鄂渚王子文教授","宋末元初","仇远","笑把青藜杖，远游黄鹤城。雨消战伐气，春生弦诵声。相从未有约，久别难为情。东望思渺渺，江长秋月明。"
"寄潘怀古","宋末元初","仇远","园林摇落夜，静独奈秋何。黄叶下不止，青苔埽更多。回风喧地籁，浓露洗天河。怀楚思无极，长箫按九歌。"
"寄题如镜上人房","宋末元初","仇远","吴城久卜居，归梦只西湖。花木四时有，尘埃一点无。看经常戒酒，得句少催租。尽日坐相对，壁间莲社图。"
"屠存博教授赴溧水任留饮寓舍","宋末元初","仇远","只隔山中一日程，书船暂泊溧阳城。儒冠喜见贤翁季，道眼相看老弟兄。酒量吞江凉更阔，蝉声送客晚争鸣。青衫肯为琵琶湿，笑向天涯看月明。"
"惊蛰日雷","宋末元初","仇远","坤宫半夜一声雷，蛰户花房晓已开。野阔风高吹烛灭，电明雨急打窗来。顿然草木精神别，自是寒暄气候催。惟有石龟并木雁，守株不动任春回。"
"授时历以丁未为一岁 其一","宋末元初","仇远","仇山村叟始生辰，六帙平头又见春。检历今年交一岁，乘槎有日到三神。文章翰墨聊从好，富贵功名莫认真。且醉市桥新熟酒，红梅花插白纶巾。"
"授时历以丁未为一岁 其二","宋末元初","仇远","一从妻子累心身，役役劳劳春复春。苦被长贫难择禄，宁甘渐老不如人。广文冷坐非无饭，张翰思归岂为莼。莫问当初弧矢事，祗今笔砚亦生尘。"
"敝车","宋末元初","仇远","汝自骑高马，予宁坐敝车。功名输俊茂，天地著迂疏。漫说痴人梦，仍看后世书。谪仙酒楼在，不醉欲何如。"
"晦日携幼湖上","宋末元初","仇远","葛岭苏堤昼寂然，东风吹我过湖船。江山信美无人会，儿女情多只自怜。柳色染匀春淡荡，杨花落尽日暄妍。麦秋天气浑如此，却笑征衫未脱绵。"
"梦得墨四片一差短戏呈廷玉","宋末元初","仇远","昔贤曾梦笔，梦墨定何如。应使山中隐，重研世上书。磨人惊老大，饮汁笑空疏。长短无庸较，三螺已有馀。"
"移床诗","宋末元初","仇远","莞簟轻轻卷，藤床故故移。暑尘无避处，客舍有凉时。开帐迎风易，钩帘看雨宜。绿阴更清绝，旧竹长新枝。"
"萧饶州见寄次韵","宋末元初","仇远","夜来听雨梦仇溪，梦觉招邀客赋诗。我自不分官冷热，子须能别酒淳漓。江头风顺鲈鱼到，天外春归杜宇知。十日菊花元不减，恰如六月见蒲葵。"
"蛇山","宋末元初","仇远","閒寻石涧列云扉，树影生凉怯苧衣。静碧轩窗聊寄傲，软红尘土竟忘归。满倾竹叶春霞滑，轻折蕉花晓露晞。禅意法乘俱莫问，且谈旧事更依依。"
"雪花","宋末元初","仇远","仙人初剪水，欲下复迟迟。半夜忽自落，东风竟不知。无香黏客袖，有意补春枝。却忆江南柳，飘绵送子时。"
"雪晴","宋末元初","仇远","腊尾春头半月期，寒欺人日雪销迟。才升晴旭扶桑树，便拂东风细柳枝。和气满城真可掬，丰年击壤已先知。侏儒温饱皇天赐，行续中和乐职诗。"
"黄渚舟中 其一","宋末元初","仇远","夕晴殊可喜，小作川原游。水岸菰蒋合，野田鸿雁留。云烟易得晚，城市那知秋。落叶塞破屋，逃亡令我愁。"
"喜晴","宋末元初","仇远","新岁连朝喜遇晴，宜人宜谷最关情。郊原尚觉春光薄，市井先传米价平。趁暖飞虫生灭易，向阳征雁去留轻。北门冷掾无公事，閒看官梅野柳争。"
"喜晴复雨","宋末元初","仇远","早起方誇甲子晴，夜分忽又似盆倾。黑云冉冉连灯暗，白浪滔滔与岸平。芹未出泥先有燕，花都委地尚无莺。东桥沙觜多舟楫，直下荆溪不待撑。"
"寓舍在青安门外由是出郊不数里群山献状如游龙如奔马如踞虎豹深秀坡陀不一而足似有招引赋诗之意遂约子野再用韵 其二","宋末元初","仇远","山列瑶簪束不齐，过云舒卷树高低。孟郊李白曾行处，泰华琅琊尽向西。瘦马自穿幽径去，老莺犹恋落花啼。岂无崖壁平如削，留与诗人醉墨题。"
"寓舍在青安门外由是出郊不数里群山献状如游龙如奔马如踞虎豹深秀坡陀不一而足似有招引赋诗之意遂约子野再用韵 其一","宋末元初","仇远","西望宽平倦眼开，风收云翳扫烟埃。谁能白日捲帘坐，尽看青山排闼来。合沓断冈如引蔓，盘陀大石不生苔。此中林壑多仙迹，何必吹箫更楚台。"
"棕庄","宋末元初","仇远","幽径秋阴合，青渠草色深。肯教木叶落，直见夕阳沉。独客逢来雁，新寒集远砧。芙蓉花似锦，有意媚高林。"
"渡越","宋末元初","仇远","苍烟迷古道，白水满平畴。落雁湘湖月，孤砧粤树秋。壮心消蜡屐，老泪入貂裘。市饮成凄断，何人识马周。"
"游士","宋末元初","仇远","游士登门索裹粮，尘埃冉冉化衣裳。老夫也自饭不饱，童子聊沽酒共尝。彼此身谋宁枉道，古今乐事是归乡。家徒四壁侯千户，梦里谁能较短长。"
"游天竺二首 其二","宋末元初","仇远","登览欣逢胜日闲，苍松九里费跻攀。行过绿水尽头路，步入白云生处山。猿鸟尚能知异境，仙凡原不隔重关。几时拂袖逃尘网，野衲村樵共往还。"
"游天竺二首 其一","宋末元初","仇远","行遍山巅又水涯，尚无红叶与黄花。长松夹道六七里，小墅通村十数家。竺国云深僧寂寞，草堂洞古石嵯牙。野翁共醉官垆酒，扶醉归来已暮鸦。"
"游智果寺","宋末元初","仇远","独径苍苔引瘦筇，墙阴修竹碧玲珑。青山犹见及坡老，小雨何须问社公。云冷石藏烹茗雪，日长门掩落花风。定知神扈题梁字，不与当时劫火同。"
"湖上","宋末元初","仇远","岚雾濛濛晓未收，青红窗户失飞楼。雨添芳草侵官道，水涨浮萍入御舟。苏小只传身后曲，江淹曾赋别时愁。杏花风急清明近，已觉新寒似麦秋。"
"湖上值雨","宋末元初","仇远","波痕新绿草新青，有约寻芳芳不晴。莎径泥深双燕湿，柳桥烟淡一莺鸣。山围故苑春常锁，泉落低畦暖未耕。十载旧踪时入梦，画船多处看倾城。"
"窗外梅方开","宋末元初","仇远","淡月江南树，香奇影亦奇。春前十二月，雪后两三枝。冷蕊疏堪数，孤根稳不移。西湖老仙宅，清梦夜何其。"
"答赵源仲","宋末元初","仇远","人到中年万事慵，我今况是六旬翁。归心已薄西湖水，馀力重修古泮宫。官里简书尤可畏，案头笔砚岂无功。迩来士习殊轻峭，愿与醇儒振义风。"
"答徐恕宣城寄别","宋末元初","仇远","怀古潸然老泪流，依稀见月喘吴牛。客乡时序留如燕，学舍风波小似舟。已恨浮云无巧夕，未知后月可中秋。徐卿忽寄新诗札，正倚双溪叠嶂楼。"
"董静传挂冠四圣观","宋末元初","仇远","静挼秋渌洗荷衣，问隐孤山只鹤随。得酒可谋千日醉，挂冠犹恨十年迟。云和家有仙人谱，石鼎今无道士诗。莫对梅花谈世事，此花曾见太平时。"
"赏桂","宋末元初","仇远","秋来常为桂花忙，叶叶西风粟粟凉。奎甫宅中开四树，儒珍园后粲孤芳。小山招隐人空老，朗月当庭影亦香。可必明年能赏得，一觞且醉此花旁。"
"道场山","宋末元初","仇远","山行龟背路羊肠，伏虎禅师古道场。老木阴中安御座，白云堆里抚僧床。勺泉清澈涵秋味，尖塔孤撑界夕阳。笑月亭空人影散，松风和雨动天簧。"
"雁","宋末元初","仇远","四郊皆积水，鸣雁一何多。随处沙头宿，常时月下过。弟兄求口食，羁旅困风波。寄语支更者，芦深有网罗。"
"雁去","宋末元初","仇远","离群野雁在中庭，驯养经年羽翼成。因为哀鸣殊可念，岂知飞去太无情。天阴月黑多机阱，岁晚山空少弟兄。愿尔水田常饱煖，春风早问北归程。"
"集虚书院","宋末元初","仇远","筑室东皋野水滨，室中生白坐生春。了知空洞元无物，须信清明自有神。幽径草花聊适趣，閒窗笔砚不留尘。酒经丹诀非吾事，万卷书藏一老身。"
"鲁庵尊师以彝斋白描四芗命作韵语","宋末元初","仇远","淡墨英英妙写真，一花一叶一精神。繁香曾入庐山梦，遗佩如行湘水春。小白凝珠还胜雪，轻黄承袜不生尘。老僧懒作浮华想，空谷犹疑见似人。"
"黑兔","宋末元初","仇远","何年偷舐玄霜鼎，变却蟾宫玉雪姿。毛颖未封先试墨，褐衣乍著便披缁。移来旸谷乌相对，跃入阴山鬼不知。踪迹分明予甚爱，正当秋晓月明时。"
"廉公子家藏元石名武夷春雨","宋末元初","仇远","至宝忽横道，峰峦高复低。数尖灵壁石，一曲武夷溪。黛色春浮玉，黄流雨曳泥。遥知千载下，名与岘山齐。"
"新秋","宋末元初","仇远","双星方卜夜，载宿已交秋。未觉炎凉改，先为草木忧。雁来催燕去，火老让金柔。阮籍知何事，江东尚滞留。"
"跨马","宋末元初","仇远","跨马入城去，驱鸡上屋飞。閒官差可乐，徒步未为非。杜老平明出，山公倒载归。晚汀沙水阔，野鹜得相依。"
"遣意 其二","宋末元初","仇远","抖擞老精神，飘蓬又一春。敢言惟有我，每恨不如人。文字须称韵，功名莫认真。青铜杖头在，留与买乌薪。"
"遣意 其一","宋末元初","仇远","衮衮岁年晚，冥冥车马尘。饥乌方畏雪，冻草已矜春。乡老知谁健，儒官自古贫。明朝除夜近，市井悄无人。"
"遣意 其三","宋末元初","仇远","宦游今倦矣，岁晚意何如。腊雪不到地，春风先满闾。邻翁寒乞炭，溪女晓供鱼。多有梅花处，吾将卜隐居。"
"锦城方天瑞玄英先生后人得白云山居图彷佛桐庐山中隐所钱舜举真迹别有一种风致漫系以诗","宋末元初","仇远","翼翼山千朵，萧萧屋数间。石崖不可度，门径几曾关。绿树经秋在，白云终日閒。依稀镜湖曲，西岛水回环。"
"鼓角","宋末元初","仇远","五更相次晓，一曲有馀清。忽醒山林梦，遥闻鼓角声。背风还迤逦，带月最分明。莫作边城看，长淮久息兵。"
"韶华","宋末元初","仇远","韶华已如此，冉冉积芳尘。石润先知雨，山浓浑是春。钓鱼临积水，隔柳见行人。应有忘归者，扁舟采白蘋。"
"潦雨排闷二首 其二","宋末元初","仇远","宿雨涨溪流，江南四月秋。市无粮得粜，田有麦难收。官况全然冷，民饥绝可忧。沙鸥应笑我，何日放归舟。"
"潦雨排闷二首 其一","宋末元初","仇远","淫雨喧中夜，羁人积隐忧。葵倾那有日，麦腐欲无秋。小市浑如洗，前溪漫不流。林鸠兼垤鹳，聒聒几时休。"
"潮","宋末元初","仇远","一痕初见海门生，顷刻长驱作怒声。万马突围天鼓碎，六鳌覆背雪山倾。远朝魏阙心犹在，直上严滩势始平。寄语吴儿休踏浪，天吴罔象正纵横。"
"醉闻杜宇","宋末元初","仇远","几日冥迷醉梦中，醒来衣袖裹春风。杜鹃未歇鸟声碎，芍药已开花信空。差胜跨驴愁杜老，尽教骑马笑山公。卑官安得金貂换，尚有杖头三百铜。"
"醉闻杜宇","宋末元初","仇远","家家酒似池，日日醉如泥。海燕聊为客，杜鹃何苦啼。狂那知帽落，归不为花迷。信笔成诗句，苔笺小草题。"
"醉歌三首 其三","宋末元初","仇远","清狂歌窈窕，微醉困瞢腾。酒薄多疑水，官閒一似僧。已知灯即火，不愿谷为陵。百事俱能了，惟馀饮未能。"
"醉歌三首 其二","宋末元初","仇远","客居真易过，凡事不如仪。惟有閒寻睡，浑无趣作诗。晚晴行数步，日午酌三卮。系马庭阶下，人多借去骑。"
"醉歌三首 其一","宋末元初","仇远","金渊醇酒贱，足可醉亡何。日觉醒时少，其如饮不多。人生间调笑，俗事暗消磨。此意神仙会，山童亦解歌。"
"镇海亭","宋末元初","仇远","海塘三十里，此屋独巍然。有浪方知水，无云总是天。苔痕封石柱，帆影下楼船。閒忆童男女，悠悠去几年。"
"题小阁","宋末元初","仇远","斲窗黏纸著方床，四面虚明取向阳。毡席坐来终日暖，皮帘揭动北风凉。挂瓶水满梅花活，折鼎汤鸣芋子香。布被蒙头昼眠熟，不知门外雪洋洋。"
"题水轩","宋末元初","仇远","水轩寒最早，偏称冷官居。老态重衾薄，秋声四壁虚。霜前蛩渐少，雨后叶全疏。渔叟顽如铁，鹑衣晓捕鱼。"
"题王师尹宜晚楼","宋末元初","仇远","高捲书帘雨气寒，螺屏拥髻赴沧湾。去天一握屋上屋，斜日几重山外山。地展画图增暮景，风吹笑语落人间。栖鸦已寂归云急，却怪云犹未得閒。"
"题李公略示高郎中吴山观月图","宋末元初","仇远","凭高宜晚更宜秋，下马归来即倚楼。纳纳乾坤双老眼，滔滔江汉一扁舟。满城明月空吴苑，隔岸青山认越州。李白酒豪高适笔，当时人物总风流。"
"题赵千里溪山春游图","宋末元初","仇远","一溪流水数家村，短栎长松映荜门。不是花通辋川口，祇疑路隔武陵源。小桥瘦马行春色，远浦青山带雨痕。楼观玲珑云缥缈，须知画里别乾坤。"
"题溧阳市","宋末元初","仇远","万家大县旧留都，一派中江入太湖。缩项鱼肥人鲙玉，长腰米贵客量珠。府分南北寒芜合，桥直东西夜市无。却是旗亭浮蚁美，杖头能费几青蚨。"
"题群仙图","宋末元初","仇远","世代虽殊道不殊，衣冠气貌列仙儒。自怜无计攀灵辔，岂意相从入画图。把袂拍肩归福地，抗尘走俗笑泥涂。苔痕还绕榴皮相，风雨东林壁半芜。"
"薄游","宋末元初","仇远","未草閒居赋，聊从薄宦游。江湖明老眼，风雨暗孤舟。客况何曾好，吾生本自浮。终然愧农圃，将有事西畴。"
"赠别叶子启郭祥卿","宋末元初","仇远","萍水偶相逢，金渊客路中。帆船明日发，尊酒几时同。穷达无先后，交游贵始终。湖堤梅柳外，有约舣疏篷。"
"乙巳岁三月为溧阳校官上府经乌刹桥和陶渊明韵","宋末元初","仇远","一日不见山，胸次尘土积。老来志益壮，清游等畴昔。钟山草堂古，每恨身微翮。况是佳丽地，牛马风不隔。遑遑问征路，冉冉供吏役。渊明田可秫，肯为五斗易。石桥跨淮水，岐路由此析。俗驾何时回，为尔谢松菊。"
"七月丙辰迎土山龙王入郛","宋末元初","仇远","秋阳皓皓人皆苦，安得清风扫残暑。河流欲断泉脉乾，一望高田变焦土。洮湖白龙迎入城，行道烧香入亭午。青天已响阿香车，平地未见商羊舞。昔时曾说雨催诗，今朝还要诗催雨。愿龙速降神力澍甘霖，万落千村熟禾黍。"
"九日邻翁招饮","宋末元初","仇远","佳节喜新霁，作意登南山。兹山虽不高，亦足供跻攀。平明放舟出，日暮骑马还。行止不自由，寸步千里艰。北邻朱公子，言笑破旅颜。相与一樽空，徒得半日閒。人生各憔悴，仕路复间关。六十始平头，甲子须循环。粲粲黄金花，才见秋一斑。忍以发肤脆，犯此风霜顽。何如归去来，期我岩壑间。"
"九日客中","宋末元初","仇远","菊糕萸蟹年年有，未信今年此地无。一瓻新酿正三白，幸是杖头钱可沽。客况凄凉宦情薄，釜欲生鱼门罗雀。未能早赋归田园，白酒黄鸡差自乐。户曹司马村校书，相呼径诣黄公垆。满头插菊把茱萸，强歌强舞醉相扶，何必更画豳风图。"
"三叠 其四","宋末元初","仇远","饱吃芹宫饭，饥寒未迫身。公侯方重老，妻子莫忧贫。踪迹新丰客，心期画邑人。皇荂歌一曲，聊以和阳春。"
"下寿","宋末元初","仇远","六十本下寿，皤然成秃翁。系舟贞女濑，窃禄素王宫。暮随太守车，朝迓御史骢。我马劣难骑，却与无马同。老病厌徒步，足力亦易穷。将以马易牛，归耕田园中。圣人有遗训，吾不如老农。"
"与杨志行郭斗南马德润屠存博吕公弼僧义庆游钟山以峰多巧障日江远欲浮天分韵予得浮字","宋末元初","仇远","昔读宝公传，今作钟阜游。缓行万松间，直上千峰头。古塔表木末，寒泉贮岩幽。遥观江流奔，始知此生浮。甚爱雪竹庵，逸驾吾将休。"
"小园梅已绿阴忽见一花甚香","宋末元初","仇远","此枝绿阴繁，枝上子如豆。一花袖然见，香襞苔藓透。虽同梨云梦，亦出桃李右。矜骄若自惜，终觉老而瘦。昔占百花先，今处百花后。春风少年场，尤当敬耆旧。"
"小斋四花 水仙","宋末元初","仇远","翠翘玉搔头，湘妃赴蓬岛。如何谱骚人，不收此香草。"
"小斋四花 梅","宋末元初","仇远","艾纳护春香，横枝偃霜月。绝怜玉妃面，化作铁汉骨。"
"小斋四花 菊","宋末元初","仇远","晶晶雪前黄，矫矫霜下杰。秋香宁可衰，相与全晚节。"
"小斋四花 蜡梅","宋末元初","仇远","别作一家春，故畹已禾黍。黄香从何来，谁为东风主。"
"山泉为惠君畴赋","宋末元初","仇远","空青穿秋旻，瘦白喷夏雪。若非林下士，谁识此高洁。山中非无云，苍狗随变灭。山中非无月，阴晴易圆缺。不如泉混混，万斛常不竭。洗耳尘即清，酿酒香愈冽。一醉三十年，至味过曲糵。翁意不在兹，勿为醒者说。"
"马毙三首 其一","宋末元初","仇远","晓厩惊呼我马瘖，塞翁一笑欲何如。西郊或有閒迎送，却向东家借蹇驴。"
"为金陵宗人赋云谷诗","宋末元初","仇远","英英天上云，洞洞天下谷。皎皎谷中人，精神皎如玉。卷舒一何心，怡悦亦自足。朝采孕丹砂，夕气被林麓。岂无茯苓芝，随春入锄斸。自是长生苗，根本元不俗。三千年桃花，八千岁椿木。不如采药归，枕石伴云宿。"
"予久客思归以秋光都似宦情薄山色不如归意浓为韵言志约金溧诸友共赋寄钱唐亲旧 其二","宋末元初","仇远","迢迢渰水上，有亭曰寒光。水天散鸥鹭，四望山苍苍。向来于湖翁，诗词题屋枋。几思一遨游，岁月飞羽忙。闻有白龙寺，石塔标铁梁。老僧颇能吟，年来曾游方。须乘未归前，秋晴呼野航。"
"予久客思归以秋光都似宦情薄山色不如归意浓为韵言志约金溧诸友共赋寄钱唐亲旧 其八","宋末元初","仇远","去郭十五里，翼然屏风山。上有看经院，创始升元间。山润易生云，竹嫩未作斑。登高佛阁小，四面青回环。空门事弥多，永日僧不閒。归径路委蛇，班荆履孱颜。信美难久留，道远足力悭。遥知故山月，问我何时还。"
"予久客思归以秋光都似宦情薄山色不如归意浓为韵言志约金溧诸友共赋寄钱唐亲旧 其六","宋末元初","仇远","秋空不肯明，风雨满荒城。田父遮我说，重九最喜晴。此日晴色好，大田足西成。一冬暖如春，絮炭价亦轻。我虽将去官，于人独无情。去年冶城叟，采菊餐其英。今兹隔存殁，使我心怔营。出门怅谁语，卮酒当自倾。"
"予久客思归以秋光都似宦情薄山色不如归意浓为韵言志约金溧诸友共赋寄钱唐亲旧 其九","宋末元初","仇远","乔木足秋声，红叶表秋色。因之念湖山，恨不生羽翼。形留神已驰，游倦交渐息。西邻夜砧发，东邻晓机织。我亦有敝庐，松菊暗荆棘。北山百年墓，苔竹手所植。今长尺若干，霜雪颇自力。西风龙蛇蛰，暗雨山林黑。东望会言归，免我长相忆。"
"予久客思归以秋光都似宦情薄山色不如归意浓为韵言志约金溧诸友共赋寄钱唐亲旧 其十二","宋末元初","仇远","人寄天地间，官爵寄所寄。所寄本傥来，得丧亦常事。何哉浅丈夫，以此芥胸次。达人视为轻，譬彼摴蒲戏。役满须过更，代者乃未至。故乡隔太湖，一舸归甚易。秋高山骨露，始见松竹翠。依依古梅村，是中有深意。"
"予久客思归以秋光都似宦情薄山色不如归意浓为韵言志约金溧诸友共赋寄钱唐亲旧 其十","宋末元初","仇远","七十古所希，我今六十馀。干时本无策，谋生术尤疏。就食泮水宫，学圃乏薪蔬。凛凛座无毡，踽踽出无驴。厌厌尊无酒，呥呥食无鱼。官居古云冷，已矣当归欤。缅怀二女子，夫家住桐庐。三年千里别，旷久不得书。日者遣一力，还家问何如。江滨桐君山，土肥药堪锄。山根有閒地，或容房客居。"
"予久客思归以秋光都似宦情薄山色不如归意浓为韵言志约金溧诸友共赋寄钱唐亲旧 其十一","宋末元初","仇远","未仕每愿仕，既仕复思归。了知归来是，宜悟求仕非。干禄本为贫，元非慕轻肥。已昧好为戒，复贻素餐讥。时艰士失业，十家九寒饥。岂无禹稷思，力薄愿乃违。吾门可罗雀，载酒人来稀。下考劣已书，归心疾如飞。眷言长途马，老矣思脱鞿。昼短歌意长，式微兮式微。"
"予久客思归以秋光都似宦情薄山色不如归意浓为韵言志约金溧诸友共赋寄钱唐亲旧 其三","宋末元初","仇远","我非章句儒，亦非渔樵徒。少年逞粗豪，提笔赋两都。老尚著儒冠，却悔识之无。既难栖山林，又倦游江湖。一官仅供口，康济不在吾。秋风方戒寒，正道日荒芜。行矣且归耘，寸田聊自娱。"
"予久客思归以秋光都似宦情薄山色不如归意浓为韵言志约金溧诸友共赋寄钱唐亲旧 其一","宋末元初","仇远","自我来溧阳，四见木叶秋。泮宫久敝漏，量力完且修。幸然土木备，及此工役休。巍巍大成殿，势与邹鲁侔。圣贤日云迈，可以遗象求。扪心了无怍，一扫筑舍谋。咫尺三茅山，乃独欠此游。且须归去来，速为营菟裘。"
"予久客思归以秋光都似宦情薄山色不如归意浓为韵言志约金溧诸友共赋寄钱唐亲旧 其四","宋末元初","仇远","江海寄孤篷，飘飘一鸥似。汲汲谋稻粱，欲去行且止。渊明真达者，解印如脱屣。五斗何足云，可但折腰耻。我尝慕其人，出仕亦漫尔。客行入岁晏，田稼逢水毁。逝者既如斯，吾属可去矣。肯负白鸥盟，西湖钓秋水。"
"予久客思归以秋光都似宦情薄山色不如归意浓为韵言志约金溧诸友共赋寄钱唐亲旧 其五","宋末元初","仇远","早从方外游，志不在婚宦。采薇陟西山，采藻涉南涧。拄杖仅过眉，短衣不掩骭。一为火宅累，渐觉有忧患。难任臣朔饥，俯就博士慢。大胜国子师，三年腹藜苋。栖迟行路难，坚忍为客惯。昔为泛泛凫，今为嗷嗷雁。幸免箠楚虑，官事粗易办。曷不归孤山，梅花腊前绽。"
"予久客思归以秋光都似宦情薄山色不如归意浓为韵言志约金溧诸友共赋寄钱唐亲旧 其七","宋末元初","仇远","威凤巢深林，神龙潜巨壑。泥涂困蝼蚁，城市防弹?。小草不自贵，已铸出山错。岂知甘苦淡，有味俱不恶。霜降水泽枯，岁晚木叶落。荣枯识寒暑，是非悟今昨。不见粘壁蜗，甘以退为乐。二休行且三，可但耐辱莫。"
"予久客思归以秋光都似宦情薄山色不如归意浓为韵言志约金溧诸友共赋寄钱唐亲旧 其十三","宋末元初","仇远","游子悲凛秋，秋尽行当冬。雨露变霜雪，寒色日以浓。岂无紫绮裘，绽裂谁与缝。不如早还家，山林专素封。扫松栖霞岭，结茆慧日峰。山南与山北，春风入修筇。时止可以止，道隆从而隆。抱膝且长吟，吾其师卧龙。"
"予自存博解印归乡心日夜相趣古人有名山川处辄忘归然归未易忘也梦得一联续之","宋末元初","仇远","业风宦海足波澜，常忆西湖南北山。熟处肯忘生处乐，别时虽易见时难。奉亲还舍君先得，投檄归田我未閒。漫说桃源人迹绝，故园松菊半荒残。"
"五更 其八","宋末元初","仇远","雁鸣鹤亦鸣，不待鸡戒旦。平生善利心，一鸣思过半。"
"五更 其四","宋末元初","仇远","月转参旗横，梅花梦方熟。罗浮山忽来，毋乃地脉缩。"
"五更 其五","宋末元初","仇远","杭城打六更，市楼已攒点。流年莫催人，老色将冉冉。"
"五更 其九","宋末元初","仇远","宰相当此时，已入待漏院。我辈独何人，拥被犹困倦。"
"五更 其十","宋末元初","仇远","炉藏火尚红，雪映窗已白。梦游无色界，不知身是客。"
"五更 其七","宋末元初","仇远","愁多怯长夜，况乃众病归。何待六十年，老矣当知非。"
"五更 其二","宋末元初","仇远","一鸡一鸡鸣，梦觉天未晓。谁较夜短长，我睡不可少。"
"元夜叹","宋末元初","仇远","虎林城中正月半，十万人家灯灿烂。溧阳风景方放灯，通宵不禁人游玩。大雪深寒万木僵，家家冷坐无薪炭。典钱买竹又买灯，糠油结冻点灯暗。豪民张灯唤歌舞，鼓笛喧轰夜忘旦。忽闻买丝造海船，府檄专令豪户办。仓皇且救火燃眉，纵有华灯何暇看。老夫掩关拥炉坐，一盏青灯置书案。良辰乐事怅难并，顷刻欢声作愁叹。苏公买灯状，陈子题灯诗。痴儿騃女知不知，月明月暗反覆手，且愿麦熟休王师。"
"巴东西","宋末元初","仇远","巴东有杜鹃，杜鹃啼春花正妍。巴西有杜鹃，杜鹃啼血花可怜。巴东巴西久为客，目断江南归未得，月明满地山花白。"
"月琴吟赠程禹仲","宋末元初","仇远","我月太古色，我琴太古音。色见音声求，焉能知我心。月到茅亭夜亭午，据梧坐看胎仙舞。本无圆缺无亏盈，心迹双清游太古。笑渠空向广寒游，记得霓裳羽衣谱。"
"风雨不出","宋末元初","仇远","儒官少公事，閒坐如家居。闭户听风雨，重读架上书。岂无借书瓻，小酌勿用沽。岂无苜蓿盘，园丁送嘉蔬。溪童把钓竿，时得径寸鱼。采薇拾橡栗，视此已有馀。怀哉天地恩，不弃无用儒。舍此将何之，狂士多迷途。终不如归田，一蓑溪上锄。"
"东园赏红梅","宋末元初","仇远","花姨夜捣守宫血，染就南枝花貌别。宿酲未解春正酣，一片晴霞消冻雪。莫道有人疑作杏，老眼频看亦生缬。东阑更有萼绿华，精神标致尤清绝。先生焚香读书处，把酒花前相暖热。群蜂知香不知色，一枝肯许儿童折。两株横卧处士桥，梦中归踏孤山月。"
"北园赏梅","宋末元初","仇远","梅花先受东君知，一晴开遍南北枝。吴姬持杯劝客醉，已恨赏花三日迟。主人惜花不惜酒，自摘一枝春在手。大开笑口问东风，金谷几人曾白首。"
"白海青","宋末元初","仇远","素禽敏疾出扶馀，六翮双拳胆气粗。海外天鹅能独击，云间俊鹘敢齐驱。㩳身直上非无见，恋主归来不待呼。渭水鹰扬亦如此，好将粉墨写成图。"
"示沈道人","宋末元初","仇远","有涯本无涯，后觉即先觉。名利念既轻，生死路不错。棋枰几胜负，只看末一著。寄语耽酒人，饮时自斟酌。"
"立春","宋末元初","仇远","山城历日到每迟，新春残腊俱不知。若非一鞭醒寒梦，梅柳争春无了时。牛刀小试东风手，目中全牛果何有。勾芒舁归古庙中，官吏升堂酌春酒。"
"后园野池诗","宋末元初","仇远","欲和沧浪孺子歌，东风吹皱縠纹波。幽禽哺子樱桃少，浮草一苗蝌蚪多。天与一官□□拙，春馀几日喜晴和。少须幸有宽闲地，□□茅亭俯芰荷。"
"存耕吟寄姜景星","宋末元初","仇远","吾不学老农，种此方寸田。善雨日培壅，安得荒旱年。诗书菑且畬，芟蕴毋蔓延。种固有厚薄，穫岂无后先。先畴畎亩在，后世儿孙传。何忧换八百，奚止取十千。却笑多牛翁，转瞬无炊烟。我独遗以安，本固实自坚。耘业待岁晚，韩公尝勉旃。"
"州厅设醮即事","宋末元初","仇远","去岁今朝六月六，暮雨倾盆风拔木。今岁公宇醮祈晴，昼日当空生暑溽。羽士宣词官吏拜，灯烛荧煌香馥郁。须臾黑云西北来，如盖如轮覆厅屋。电驱霹雳掣金蛇，檐溜奔腾泻银竹。帏屏掀开幡幢飞，卷尽香灰吹灭烛。天威震怒莫敢喘，谢罪怔营虞亵渎。少焉雨止凉飕飕，天气如秋失中伏。四郊大田多黍苗，一片潇湘接湖洑。村夫中庭涕泗下，归闻野老吞声哭。只恐戢戢生鱼头，何止广文饭不足。天心仁爱子勿忧，府公移文行振粟。古言大雨不为灾，云雨须臾手翻覆。"
"有怀龚子敬子中","宋末元初","仇远","两龚昔所慕，二难今是似。箪瓢鲁儒生，衣冠楚君子。相期岁月永，不为弓旌起。极目暮云平，修筠怅予倚。"
"杂画","宋末元初","仇远","东风吹寒晴，春事归花柳。既有杖头钱，何苦不饮酒。嗟嗟王孙去，芳草入户牖。惟有南山高，晓雾亦白首。去年秉烛游，知有今日否。所以晋名流，酒杯不去手。"
"次韵萧饶州见寄 其一","宋末元初","仇远","至人本天游，上古惟野处。如何种菊者，亦胜封千户。万钟且唾去，况复问阿堵。先生东陵侯，成败久目睹。几程上金台，一节绾铜虎。肯从赤松游，餐芝擘麟脯。温故穷丹铅，投閒弃圭组。自是横江鲸，终然辞网罟。独醒笑众醉，此举冠千古。二疏三高后，欲数指难偻。毋烦北山移，猿鹤当起舞。"
"竹素山房小饮南徐唐正方善歌吴伶以长箫和之客以凤凰台上忆吹箫分韵予得台字","宋末元初","仇远","少时闻箫白玉台，一曲未终丹凤来。金濑空明秋水浅，妙音久不闻蓬莱。吴下老伶燕中回，能以北腔歌落梅。红尘筝笛耳一洗，便觉箜篌愤抑琵琶哀。朱方臞仙古音律，宫长羽短随剪裁。小春梅柳参差开，肯待羯鼓花奴催。我辈钟情忘尔汝，浊醪妙理惟酦醅。晚风吹寒夕阳下，有酒不饮令人咍。今人青眼映山水，古人白骨生莓苔，不如相聚常衔杯。呜呼五公七相安在哉，不如相聚常衔杯。"
"纪梦","宋末元初","仇远","安翔紫云軿，游盼璚仙家。斜阳射岩谷，眩目皆丹砂。娃鬟挟鸾尾，倦埽菖蒲花。"
"西庙古桧和卞南仲韵","宋末元初","仇远","奇木有古意，爱古人亦奇。嘉禾老君观，毗陵烈帝祠。二桧栋梁物，俱逐劫火移。朅来溧城西，见此铁石姿。灵狸肯荐骨，死豹仍留皮。拿空有爪龙，踞地无角螭。三株两失叶，檐溜伤南枝。僵立万雪霜，坐更几邻仪。我将护赤栏，甃以苍石墀。深根直不朽，雅操坚自持。栋梁与薪槱，待用各有时。罔俾孤山树，专美坡仙诗。"
"过岳公故居","宋末元初","仇远","赤脚踏层冰，素蟾浴清水。可怜偷桃儿，竟以寒饿死。木瓢挂空壁，蠹册堆破几。有子如矮奴，踉跄入城市。"
"过郑氏幽居","宋末元初","仇远","趁雨过云关，东风尚峭寒。野花浑未放，石路卒难乾。薄酒无多酌，穷途信少欢。归来借蓑笠，莫作老坡看。"
"听杜将军帐下儿歌 其三","宋末元初","仇远","什什伍伍金人降，将军忍杀令归乡。归时说与汝郎长，纳土封汝异姓王。"
"听杜将军帐下儿歌 其一","宋末元初","仇远","桓将军，军城南。牛将军，军城北。他军只有八千人，卒急临洮攻未得。"
"听杜将军帐下儿歌 其二","宋末元初","仇远","靴尖蹴城城未颓，马箠填河河未满。十岁健儿下马行，两足胡为自长短。"
"寿星相","宋末元初","仇远","西方长庚今我是，东郡短人岂兄弟。修眉班首顶如剃，蹡蹡衣裳犹楚制。翩然来游太平世，市上小儿惊且睨。身外不须童鹤赘，一粲人间八千岁。"
"应平叔送牡丹","宋末元初","仇远","草玄亭前老侯芭，赠我鞓红三朵花。一春风雨伤麦麻，天香何事来山家。且劝花王一杯酒，更祝花王千万寿。洛阳名苑今在否，未必开花大如斗。有花可赏不负春，红紫转眼俱成尘。酣歌谁识李翰林，酒楼柳絮愁杀人。"
"张氏隐居","宋末元初","仇远","杜老曾题品，依稀旧隐居。颇知书有味，肯教子为儒。筑屋先通燕，开池剩养鱼。相邀须饮醉，酒熟不烦沽。"
"怀方严州 其五","宋末元初","仇远","八十一年休，云何不首丘。岂无商女恨，肯作贾胡留。书籍从人卖，田园有子收。乌聊山在望，风雪去悠悠。"
"怀白石社尊师道坚","宋末元初","仇远","我思南山阳，谷神何绵绵。松下笑相别，惚恍忘岁年。寄我犹龙经，文字入幽玄。终期白石顶，击竹歌游仙。"
"戒饮","宋末元初","仇远","腹无贮酒肠，小饮辄大醉。醉馀嗽即作，痰唾连涕泗。酒亦有何好，上策当自治。无钱赊不来，不饮特易事。何如饭疏食，饱矣曲肱睡。莫笑我独醒，中有至乐地。"
"报恩寺权公方丈","宋末元初","仇远","金渊多宝地，此地殊幽深。一锡得安稳，岂必栖山林。临池照佛面，见竹空人心。江枫千百年，时作海潮音。"
"村中语","宋末元初","仇远","吴侬曾在山村住，听得村中老人语。六月祈雨不祈晴，十月祈晴不祈雨。今年三伏雨水多，官吏祈晴救禾黍。祈晴得晴虽可喜，农夫车水方劳苦。汗流如浆面如铁，但要田乾那畏暑。黑云一片来何忙，心怕雨作身愿凉。安得长风为吹散，乍可赤体当秋阳。东桥西桥日荒荒，南圩北圩水茫茫。中熟下熟亦足饱，尽胜淮头争捕蝗。"
"步出上东门","宋末元初","仇远","步出上东门，肺肺东门柳。彼美窈窕娘，惜为荡子妇。中堂裁衣裳，刀尺常在手。之子未归家，何以奉箕帚。为君长相思，踯躅岁云久。思君头易白，惜无百年寿。谁能学仙人，辟谷但饮酒。"
"饮少","宋末元初","仇远","此中无他肠，饮少乃辄醉。眼眩力不支，便欲投床睡。顿空名利心，愿弃人间事。渊明千载上，当复知我意。"
"和子野 其二","宋末元初","仇远","此日始生日，避喧作溪行。出门阻风雪，仆瘁马亦惊。归卧春一窗，隔窗听雪声。拥衾守药鼎，客至慵出迎。颜色日已老，何由得青精。未能歌雪儿，聊复呼曲生。梦中游西园，一壶梅下倾。"
"和子野 其一","宋末元初","仇远","少年挟英气，闻鸡慕刘祖。老来卧蜗牛，风雨懒出户。酒空薪炭尽，景况讵堪睹。自叹衫袖短，岂曰不善舞。"
"和子野见寄十二辰体","宋末元初","仇远","良工鼠须笔，戢戢囊颖露。抄诗节经史，汗牛车载路。信知文中虎，一代人不数。细声笑蚯蝇，妙趣忘鱼兔。东野龙无云，胡为乎泥中。蟠屈如睡蛇，虚此云梦胸。且骑款段马，野服随田翁。相羊山泽间，真乐樵牧同。开林斩猴杙，种花续春意。他年处鸡窠，偃蹇增老气。锦鲸卷不宜，貂狗续亦易。老砚磨猪肝，翰墨作游戏。"
"和卞仲祥","宋末元初","仇远","吾友卞南仲，别我何匆匆。家有六男儿，乃与不死同。阿祥更颖出，亹亹有父风。翰墨既潇洒，文字犹研穷。西园盖常飞，北海樽屡空。霜寒濑水浅，蛟龙若为容。我将归西湖，春风入脩筇。期子梅花下，一酹孤山翁。"
"和张仲实见寄 其一","宋末元初","仇远","天地有义气，五行秋在金。风吹庭前树，亦作清商音。游子初离群，百感集一襟。谅予老冉冉，无复谣善淫。吾方用吾悟，安计他人心。"
"和张仲实见寄 其二","宋末元初","仇远","古交色不变，百鍊如精金。一别又三月，书札乖嗣音。相望隔一水，离忧盈中襟。秋阳不能骄，秋雨不能淫。会面不可期，月明千里心。"
"和李致远秀才","宋末元初","仇远","平生志气隘九州，直欲濯足万里流。讵期功名坐蹭蹬，不意岁月成缪悠。防闲拟铸铁门限，牵挽忽作金濑游。栖巢未稳乌鹊月，归梦已熟鲈鱼秋。连宵风雨正僵卧，何时临壑容奇搜。可人喜接一日雅，此地判作三年留。说诗解字屡握手，感时怀古频搔头。吴郡才子止丘沈，梁园旧赋馀枚邹。天上仙应无懵者，眼中客复有此不。家声久识南北阮，笔力眇视大小欧。我方得友颇庆快，子亦固穷忘怨尤。蹄涔乃使鲸鲵伏，拳石难与嵩岱侔。纷纷嗜好异齐瑟，磊磊肝胆呈吴钩。有才未遇政何损，知尔不荐终当羞。往事欲谈遽易了，浊酒既倾焉得愁。平乘楼上王夷甫，下泽车中马少游。须笑即今仕宦人，嚅唲言貌如伶优。若为田园足以活，与尔水火无相求。一瓢陋巷誓不出，孤云野鹤心自由。斯文将兴天未丧，游子累累徒隐忧。"
"和金沙蒋文海韵 其一","宋末元初","仇远","干禄非良图，好遁实素抱。昔为驾壑松，今作出山草。茫茫海岳隔，冉冉齿发老。渊明书甲子，拾遗历天宝。迷涂谅未远，贵在知几早。"
"和金沙蒋文海韵 其二","宋末元初","仇远","我闻茅峰下，曾有卧龙人。风云未承运，渊潜聊自珍。世无卞和氏，谁辨玉与珉。缁尘化衣裳，我独洁其身。揽镜忽自笑，奈此白发新。"
"和金沙蒋文海韵 其三","宋末元初","仇远","海翁古徵士，接武诸公后。闻名三十年，倾盖即如旧。示我伐木章，无能出其右。籊籊秋竹竿，坐睨蒲质朽。试问五两纶，何如一杯酒。"
"和金沙蒋文海韵 其四","宋末元初","仇远","昔我客朱方，曾识三数公。独欠之句曲，遍走山西东。向来刘与王，畴能继高风。今我来金渊，尸祝素王宫。阅人晨星稀，见子夕照红。何当分邻烛，竹径相与通。"
"和姜景星 其一","宋末元初","仇远","瓦霜砖日合寒晴，最爱幽窗远市声。懒去著书追管葛，闲来读易玩周程。劳心未必能齐物，寡欲才堪论养生。蓍久不神何用卜，了知身世遁而亨。"
"和蒋全愚韵","宋末元初","仇远","金坛有耆英，学博声名早。搜奇薄庄骚，稽古极羲昊。君甚似乐天，税冕居履道。息游鬻骆马，尚友敬胡杲。我生六十年，独欠识此老。来游溧阳学，文物委秋草。黄沙眯人目，忽见石皓皓。君坛高难陟，我垒虚易捣。新诗十八韵，韵韵俱压倒。交情托以宣，一字一大好。自惭沟中断，未足被华藻。但令小儿辈，藏弆以为宝。相望衣带水，波弱限蓬岛。玉石资荡磨，钟鼓宜击考。何由即会面，疑义共探讨。岂无问字酒，可以濡吻燥。昔为坚多节，今为科上槁。穷达等醉醒，何庸宽怀抱。"
"夜半见月","宋末元初","仇远","中夜月初上，照我东床明。我心本无事，展转寐不成。仰观乌鹊飞，俯听蛩螀鸣。念适从何来，衣食非素营。三年然后归，儿女各长成。婚嫁愿早毕，吾其师向平。"
"冬夜和陈道士韵 其四","宋末元初","仇远","三白先春慰客情，瑶林照耀夜窗明。浅斟低唱痴儿女，那得工夫问雪声。"
"夜醉","宋末元初","仇远","山翁醉如泥，夜半方醒然。既莫省宇宙，况复知岁年。閒愁置度外，大道在目前。日饮岂不佳，第恐无酒钱。"
"学舍自吟","宋末元初","仇远","金渊文学掾，旅食经岁年。石田薄有收，尽足裨俸钱。丝毫了无补，教养愧前贤。竹添讲堂后，柳栽泮水边。匏花粲篱落，藻带舞漪涟。土龙欲致雨，何能起云烟。革带孔渐移，老癯非学仙。木居士何者，求福真徒然。"
"居游行寄费廷玉","宋末元初","仇远","繁华钱塘郡，佳丽金陵州。吾生抑何修，两地得居游。杭也数年别，升也几月留。钟山草堂灵，林壑殊清幽。开窗眺龙湾，大江日东流。凤皇非故台，不见白鹭洲。冶城冢累累，青溪波悠悠。长干塔尚在，瓦棺阁已休。雨花峙岩颠，锦石烂不收。层楼天下无，结构如龙舟。六朝王气歇，故籞成荒丘。至今秦淮上，尚闻商女讴。山水如此佳，见有此客不。怀古复思乡，日落川云浮。惜无老樊川，酒酣吟杜秋。"
"昔康节先生题安乐窝诗中云乐见善人乐闻善事乐道善言乐行善意此即吾友朱仲明乐善斋之意也系之以诗","宋末元初","仇远","人生有至乐，主善以为师。善端本固有，乐处亦自知。我思舜之徒，鸡鸣日孳孳。箪瓢在陋巷，颜氏其庶几。之子芝兰室，书传为箴规。量力行好事，固穷无妄为。何似安乐窝，受用尧夫诗。"
"枕上 其二","宋末元初","仇远","出门鸡一鸣，仆马蹋晓冻。岂知牧牛儿，正作维鱼梦。"
"枕上 其三","宋末元初","仇远","一官振饥荒，一官覆水旱。州里多应酬，田家少愁叹。"
"畅师同玉上人游茅阜 其二","宋末元初","仇远","上人家海上，喜从名山游。昔闻三茅君，隐在千峰头。霜寒草木瘦，岁晚泉石幽。不见梁丘伯，使我心悠悠。"
"舍北野步","宋末元初","仇远","野步上西门，宽平又一村。疏篱围古井，密树拥高坟。家有田园乐，氓知守令尊。因思兴废事，变灭似秋云。"
"试涪翁题郑佽砚","宋末元初","仇远","我有古镜砚，肌理细密匀。沄沄散角痕，巨口细鱼鳞。涪翁铭其背，文字极雅驯。郑佽彦相者，不知何如人。回首数百载，想见元丰春。晴窗试磨洗，墨旧兔颖新。携归供行斋，侑此金石身。"
"郊行集句","宋末元初","仇远","今日我重九，无钱对菊花。昨夜雨鸣渠，既雨晴亦佳。出郭望西郊，山林迹未赊。顾忧斯人饥，僵仆乱如麻。渊明胡不归，吾居已及瓜。岂无一尊酒，谁敢负年华。聊为山水行，玩奇石路斜。门生与儿子，邀我至田家。留连向暮归，烂醉是生涯。"
"雨止","宋末元初","仇远","夜半雨忽止，老夫心顿宽。最怜儿女弱，难受雪霜寒。泽国无来棹，台城有去鞍。西村归未卜，此日敢求安。"
"雨雪闭关子野公明仲祥载酒远慰晚以诗见寄和答 其一","宋末元初","仇远","溧阳三日雪平地，城市十家九家闭。官舍无毡冷彻骨，省事正宜寻老计。小人自不知纪年，我久忘吾岂忘世。出门无碍将何之，已拚食贫了三岁。"
"雨雪闭关子野公明仲祥载酒远慰晚以诗见寄和答 其二","宋末元初","仇远","深雪没履寒彻绵，谁子扣门四诗仙。袖中黄绢齑臼辞，涂抹既醉凫鹥篇。我非不纳学泄柳，政尔欲眠如孝先。忘形尔汝子勿怪，坦率从来六十年。"
"顷溧水归登官塘汤汉章义门 其一","宋末元初","仇远","五山翔凤集东庐，花竹园池可隐居。奕代文声传学馆，大书义字式门闾。埙篪雅奏和为贵，樽俎清言乐有馀。车笠重逢当一笑，白眉青眼尚如初。"
"客来惊睡","宋末元初","仇远","长昼清和时，惟有睡乡美。宰予边孝先，毋乃今我是。门外有客来，推枕矍然起。请啜一杯茶，万事且不理。"
"春风谣","宋末元初","仇远","春风吹柳枝，柳枝拂短墙。春风吹桃叶，桃叶浮烟江。春风薄情不可当，鸣鸠乳燕相颉颃。春日长，春夜短，雪花扑帐春不暖。"
"柰花似海棠林檎但叶小异","宋末元初","仇远","东风擅红紫，颜色分重轻。爱此柰子花，娇艳何盈盈。未开足标致，紫绵灿垂缨。开繁胭脂褪，徐娘老而贞。俗称为海红，结实叶底赪。来禽难为弟，海棠难为兄。我评此三花，同出而异名。一枝插铜壶，坐玩心目明。安得剑南樵，素缣为写生。"
"盆梅","宋末元初","仇远","有客送苔梅，来自马塍里。斜枝巧盘折，的皪数十蕊。意欲媚春风，宁免少屈己。独怜铁石肠，竟作柔绕指。他乡忽一见，少慰空谷喜。何当解其缚，条直有妙理。幸不入俗眼，入俗梅亦耻。"
"相随曲","宋末元初","仇远","肠结锥可解，眉皱熨可伸。独不禁子规，日日啼春心。春风醉行客，门外芳草深。芳草已无路，行行又何处。东园花柳多，贱妾不复顾。秋胡夫不夫，买臣妇不妇。人心匪金石，悔不随郎去。"
"秋日曲","宋末元初","仇远","秋风悲，梧桐知不知。渴虹挟雨吸河汉，嘹嘹数雁天四垂。雁急不成字，远向潇湘飞。铜盘露下夜如水，宋玉新自巫山归。"
"秋雨","宋末元初","仇远","杜陵昔日歌秋风，卷去屋上茅三重。村翁今夜叹秋雨，冲倒檐前墙数堵。瓦倾栋挠直见天，寒侵素被不得眠。相如家徒四壁立，我比相如尤可怜。钱唐近报融风起，瓦砾尘埃半城市。霜餐露宿人遑遑，衣食难谋况居止。呼童向晓收篁芦，补篱织箔聊枝梧。雨飘有限行且止，秋阳馀暖留桑榆。呜呼居得一日且一日，丈夫安能事一室。"
"秋晚斋居 其三","宋末元初","仇远","乾坤身世一蘧庐，南北东西总可居。此去三年韩博士，向来四壁马相如。移文早遣仆徵米，攲枕夜听儿读书。驾驷乘骢非我事，不如醉兀小肩舆。"
"种菊","宋末元初","仇远","邻舍送我菊，惜无盆盎栽。分种东篱下，倚窗日裴回。初看蓓蕾青，黄蕊参差开。霜后苦无花，老眼生尘埃。得此少自慰，可以荐一杯。更用数日晴，南枝须有梅。"
"荆溪桥","宋末元初","仇远","荆溪滔滔向东注，长桥束之川后怒。英风飒爽白昼昏，此是孝侯斩蛟处。客船逆上帆下樯，何如悬水溯吕梁。百篙攒石双橹健，进退咫尺千丈强。我来偶值冻雨作，且近孝侯祠下泊。平生忠孝侯所知，世途更似风波恶。"
"草虫图","宋末元初","仇远","昨夜南山雷雨霁，蛰室初开百虫起。草夭菜秀蒲柳长，生意森然随气使。阴阳变态足纤巧，分得馀妍归画史。野蜂采蜜花房里，官蛙瞠目莎池底。纷纷蚱蜢肆跳梁，款款蜻蜓齐点水。天牛穴桑奚其天，鬼蝶迷花聿如鬼。血国三千亦有蚊，黍马十万宁非蚁。蝎虎那能捋虎须，蜗牛谁堪执牛耳。蜣螂转丸诚小巧，螳螂搏轮非勇士。鸣蝉嘶热蟋蟀吟，一片繁声愁客子。春风郊野岂不乐，篱落秋风又如此。坡仙旧咏只八物，若见此图心更喜。我摩老眼为题诗，晴日一窗蝇扑纸。"
"送刘鍊师归","宋末元初","仇远","云中鸡犬随淮南，手攀桂树歌小山。鸿宝秘书在玉枕，有高尚者还童颜。卯金家世学仙子，半生游山磨屐齿。懒耕白云种瑶草，南去持竿钓湘水。天风环佩沧江东，鄱云溧雨分邻封。浮丘洪崖未之见，拥肿鞅掌常相从。拂衣浩然有归志，湘滨已卜诛茅地。寸田尺宅可治生，骑鹤缠腰非易事。不如且向金莲游，濯足万里黄河流。上界神仙足官府，山中宰相轻公侯。人生得意无南北，蝇利蜗名等鸡肋。道人一粲据槁梧，世间万事槐安国。"
"送存博教授回虎林","宋末元初","仇远","双鹤翩翩溧水阳，红尘不染素衣裳。一归华表饮风露，一住沧洲谋稻粱。湖海波涛多起伏，争食那能效鸡鹜。戛然长唳楚天宽，有日相从逐鸿鹄。"
"送李介甫赴官塘汤氏馆","宋末元初","仇远","东卢山下义门中，弘开讲席招蜀翁。主人择客又择主，童蒙求我我求童。俊杰识时审出处，道义结交全始终。惟应上墓似庞老，便合移家随葛公。"
"送杨志行赴徽州教授","宋末元初","仇远","峨峨紫阳山，翼翼素王宫。中藏朱子书，颇有邹鲁风。在昔三十年，我尝游其中。一溪练带如，环以千翠峰。朝岚与夕霏，四景日不同。惜哉屐齿折，我舟遽云东。子今振木铎，出为斯文宗。诸生列馆下，待问如撞钟。明经别同异，析理开愚蒙。独坐三鳣堂，教思传无穷。庠序足真乐，诗书有近功。行当自此升，岂曰难为容。平生韩孟交，云龙阻相从。愿言寿道体，有书附鳞鸿。"
"送春寄友","宋末元初","仇远","老翁欲作送春诗，借问春去将何之。连朝醉不省人事，昨夜春归更不知。客装欲趁春归去，家在西湖绿阴处。青青竹笋白白鱼，也胜客中常茹素。杜鹃吻血啼未乾，发白易黑留春难。冶城翁定有新语，楝花风急生馀寒。"
"送高仲山通州教授","宋末元初","仇远","通川得通儒，善类蒙善教。如此老成人，真足重学校。我昔客朱方，曾窥管中豹。言容既笃厚，文字入玄奥。交游二十年，夷险同一操。閒居虎林麓，倚窗聊寄傲。忽承北斗敕，勇鼓来淮棹。华发映青袍，轻帆惬黄帽。天晴宜征途，芹藻春色到。皋比坐可暖，三载勤训导。惜哉龟手药，至老方取效。载酒游五山，何由共吟啸。"
"送虞师宪赴延平书院山长","宋末元初","仇远","我师文靖公，一传子朱子。佩服中庸书，静中识根柢。秋月湛冰壶，瑩彻无瑕滓。延平建精舍，盛德宜世祀。君往坐皋比，文行成粹美。秋风送书船，南上二千里。讶君来何暮，衿佩争倒屣。鸣道铎方振，问字酒已俟。九京如可作，文靖公亦喜。予友有黄功，昔分教于此。颇知文风盛，十室九儒士。是行若登仙，剑气炯青紫。只恐席未温，思归慕园绮。"
"凉风","宋末元初","仇远","凉风撼庭竹，起舞如翠蛟。乱叶打窗来，卷尽破屋茅。飞云行太空，万窍争怒号。烦暑一扫净，解我心郁陶。"
"夏雨叹","宋末元初","仇远","六月溧阳三日雨，山田喜足低田苦。学中亦有北铃圩，低处水深三尺许。秧苗浸倒根已浮，再种何由能入土。老夫寓居西郭外，厌听村村蹋车鼓。唇焦面黑嗟农夫，此生悔不业樵渔。有山可采水可钓，免得晓夜忧耕锄。去年一熟才了逋，今年再熟力始舒。岂期不待稻花白，并随荇藻归江湖。溧阳近与丹阳接，不雨由来三数月。河流浅涩田乾枯，练湖放水通舟楫。人间既是寒暑同，天上何为雨旸别。愿移此雨慰彼心，还我朱明作炎热。"
"晓雪","宋末元初","仇远","昏昏惨惨窗映月，索索飒飒风吹叶。青童开门忽惊笑，昨夜庭心一寸雪。东方日出雪渐融，檐花滴滴皆春风。山村布被正酣卧，愁杀门前卖炭翁。"
"海上图澄江仙刻","宋末元初","仇远","老仙指甲坚如铁，夜画枯杉出宫阙。翠深红远十二楼，犹理霓裳舞回雪。山椒覆亭小于笠，石脚插船轻似叶。桃花几度春酣酣，弱水何日通舟楫。醉中作此狡狯事，收拾乾坤入毫发。神刓鬼刻未百年，不与丹青共磨灭。天风颉颃飞霞佩，水云妥帖凌波袜。我将就此逍遥游，高步青霄拾明月。"
"留饮筱坞承隐君山庄","宋末元初","仇远","夹山峥嵘相对起，贯以盈盈衣带水。白云深坞碧筱合，华屋盘纡苍树里。二三隐者古衣冠，鱼酒招邀极欢喜。维舟岸曲信宿留，惜别依依行复止。东南风顺帆上桅，一转瞬间行十里。人生交契无故新，他日停云从此始。"
"秣陵 其二","宋末元初","仇远","龟脊羊肠九里汀，芫花灿灿麦青青。此生不踏江东道，将谓金陵即秣陵。"
"素月出东岭","宋末元初","仇远","素月出东岭，照我白玉床。床上何所有，累累书一囊。诘曲科斗文，读之不成章。君车自翱翔，驾景朝紫皇。苍苔满石匣，瑶书空秘藏。仙人百尺台，吹竹引凤凰。凤兮来不来，虚此明月光。"
"通甫弟归里诗","宋末元初","仇远","霜重江水缩，舣舟江之湄。子今戒行色，予亦数归期。已迫葵丘戍，何求买山资。酌别苦无酒，秉粟供妻儿。"
"酒边 其一","宋末元初","仇远","儒官冷落似村居，蒲艾葵榴色色无。却有一尊春酿在，醉眠犹胜楚三闾。"
"钱儒珍家赏桂","宋末元初","仇远","客至当饮酒，醉此金粟堆。秋风何时到，丛树参差开。馨香逆人鼻，蓓蕾藏圣胎。攀枝折其荣，落穗浮酒杯。后夜有佳月，弄影须徘徊。红袖歌未终，画角毋庸催。"
"剪白须","宋末元初","仇远","临镜忽自哂，公然白纷如。稚女眼最明，为我剪白须。髟髟如素丝，不堪纫破襦。参差茁秋草，蔓衍不可除。明知我已老，既白难再乌。无肉令人癯，眼昏妨读书。颜驷烛之武，吾非斯人徒。"
"寄史贵质","宋末元初","仇远","淳祐六十翁，生遇时节好。朝游渔樵社，晚入诗酒保。不为名利缚，刚被花月恼。时发少年狂，未省身已老。强歌无馀欢，闻者笑绝倒。齿发渐凋疏，形容顿枯槁。平生千金躯，岂不自爱宝。幸然本根在，收敛尚及早。何必大药资，尪羸多寿考。也无政事堂，也无沙门岛。"
"寄南仲","宋末元初","仇远","坡翁昔年五十二，翰林侍读为学士。溪翁年德与坡同，官职胡为未相似。我道閒人胜贵人，傥来轩冕溪云比。翁今田园濑水上，颇胜求田阳羡里。翁今有弟夜雨对床乐，颇胜卯君怀远驿中有感秋风起。有时笔床茶灶泛洮湖，柳外梅边从徙倚。诗筒经卷静工夫，光景流连一弹指。不论众醉与独醒，不问此非并彼是。客来不必及时事，有酒且斟无即止。从今笑傲五百年，铜狄铜驼皆敝屣。小山老桂敷秋香，下弦月照西风凉。今夕如此好风月，胡不招邀坡翁霞佩同颉颃。翁今放舟何所适，新诗漫表长相忆。舟中不可久留兮，盍早归来共赋碧云餐白石。"
"梅花 其一","宋末元初","仇远","为怕缁尘染素衣，冻痕封蕊放春迟。月来忽送阑干影，春到不分南北枝。啼梦翠禽依树宿，断魂玉笛隔花吹。任他万片随风去，须有青青叶底时。"
"梅梦","宋末元初","仇远","缃梅眩晨霞，素梅迷暮雪。一翁著花间，冰霜殊皎洁。蜂蝶犹未知，香味老逾烈。梦中识归涂，踏遍孤山月。"
"续梦","宋末元初","仇远","一梦续一梦，梦短寒夜长。颠倒无首尾，哀乐迷存亡。枕上忽自笑，历历见未尝。至人本无梦，有梦其何伤。鱼旐农夫喜，熊罴男子祥。吾年过不惑，梦觉久已忘。未来尚暧昧，既往恐思量。不知邯郸道，几番熟黄粱。"
"菊","宋末元初","仇远","楚泽秋高众芳歇，眼中见此霜下杰。南窗粲粲八九株，淡白深黄颜色别。自笑背时难独立，恰是重阳过一月。丁宁女子莫摘残，留伴梅花傲冰雪。"
"菊轩吟为刘君章作","宋末元初","仇远","大江秋风高，红叶纷满地。采采黄金华，专此秋富贵。主翁庭宇静，霜日自清媚。岂不怀渊明，异榻同梦寐。春融桃李门，一粲开落易。愿言坚晚节，香淡有真意。平生观物心，饮水知秋味。敢问楚人醒，何如晋人醉。"
"谕马","宋末元初","仇远","山公有马不肯骑，东西徒步足力疲。吾儿有力驾驭之，兀兀驰骤那敢嘶。尔马亦似欺我老，乘驷乘骢非不好。老翁自爱下泽车，放尔春郊饱青草。"
"雪","宋末元初","仇远","忽惊小窗白，开户雪如此。去年腊前无，一白从此始。霏霏甚可爱，落落势未已。炯炯眼界明，沾沾田畯喜。静闻野厖吠，立见蛰蝻死。鼓腹饱可期，勿畏寒堕指。穷檐绝烟火，闭籴三日矣。开仓粜官粮，太守如父子。"
"雪后祈晴","宋末元初","仇远","闰正月过二月来，溧阳溪头花乱开。浓云急雨荐雷电，不待羯鼓花奴催。江南天气全然别，昨夜清寒今日热。东风忽转西北风，吹作霏霏一天雪。艳桃秾李睡海棠，颜色顿减仍减香。燕莺羞涩未出谷，惟见野水生浑黄。昼夜交流已登岸，丘麦畦蔬根浸烂。州官忧水复忧民，明日祈晴泰清观。"
"黄渚舟中 其二","宋末元初","仇远","酌彼溪店酒，醉向舟中眠。舟人待月出，急急乘晚牵。前山见瓦屋，小彴横沙田。回首六百载，我思唐谪仙。"
"寒食游陈园","宋末元初","仇远","梨花李花白斗白，桃花杏花红映红。疏篱曲径锦步障，间以巨竹青玲珑。独木为桥人不渡，柴扉欲锁春风住。岂知野禽浪蜂蝶，时复衔花过墙去。春波涨绿春日晴，柳下扣门嵇喜迎。池边亭上少盘礴，坐床指点呼曲生。冷官况逢寒食节，客味凄凉那可说。残杯冷炙何处无，乐意生香聊自悦。清明天气晴更佳，山林川谷多莺花。后庭遗曲少人唱，踏歌椎鼓争喧哗。笑折一枝花入手，树犹如此人能久。六朝旧事付东流，醉翁之意不在酒。"
"插梅","宋末元初","仇远","偶得数枝梅，插向陶瓶里。置之曲密房，注以清冷水。肌肤若冰雪，寒极粟不起。岁晏且闻香，春深看结子。"
"窗下","宋末元初","仇远","黄昏忽上云，西窗竟无月。烛花自盈枝，可玩不可折。天风吹钟声，急急吹烛灭。可惜窗下书，少读三四叶。"
"答陈宗道见寄 其一","宋末元初","仇远","蹇予山泽臞，飘飘一鸥似。天风忽假便，饮此金濑水。朝随章句儒，暮逐副墨子。肯叹饭不足，可恋惟酒美。赋芧亦聊复，久矣忘喜怒。尾宁曳涂中，人生行乐耳。"
"葛雄女子舞剑歌","宋末元初","仇远","葛家女儿十四五，不向深闺学针缕。遍身绣出蛟螭文，赤手交持太阿舞。红罗帕兮锦缠头，口吐长安游侠语。侧身捷如飞鸟轻，嗔目勇如独鹘举。云窗雾阁岂无情，终欠娇娆太粗武。黄堂张燕灯烛光，两耳喧喧厌歌鼓。人言葛氏善舞剑，曾向梨园奉尊俎。短衣结束当筵呈，壮士增雄懦夫沮。我怜健妇胜丈夫，却欲骄兵如处女。安得成军如娘子，直气端能捷秦楚。只愁逢著裴将军，公孙大娘汗成雨。"
"谢秋涧沈君瑞为予写真","宋末元初","仇远","山村道人今老矣，徒有虚名落人耳。梦中谁记版筑夫，画像虽多终不似。偶来招隐九锁山，隐侯试笔开生颜。须眉口鼻宛相肖，只今置之泉石间。闻君尤工画山水，万壑千林生笔底。可能更扫隐居图，布袜青鞋侣樵子。"
"雁多","宋末元初","仇远","雁声多处水瀰茫，西渰东湖足稻粱。才过芦汀好栖宿，几曾一一到潇湘。"
"酬邓山房尊师","宋末元初","仇远","山房閒伴白云栖，琴不须弹听者稀。北道主人新拜号，西湖隐士旧传衣。粤亡未合鸱夷去，蜀远难随杜宇归。亦欲共君联石鼎，龙头豕腹怕相讥。"
"漫兴","宋末元初","仇远","驴鸣有何好，晋人多爱之。胡不大堤上，隔花听马嘶。胡不茅屋下，带月听荒鸡。我疑古之狂，矫世本尚奇。蜡屐柳下锻，结髦剑首吹。端是味无味，以待知者知。满腔浩然气，抑郁无所施。引颈一长鸣，万里风云悲。敢问驷与骢，立仗夫何为。"
"德兴叶志道字士心葬母于银山丹井之上作丹泉吟","宋末元初","仇远","葛公学仙丹有泉，叶公藏母丹泉边。泉流㶁㶁乱石底，丹光炯炯长松巅。陟彼屺兮瞻望母，麻衣土枕常庐墓。难将寸草报春晖，祇觉焄蒿泣秋露。男儿眼中非无泪，有泪彻泉无厚地。泉声如咽泪如丹，何待泄融歌大隧。幽花淡月耿墓门，不招仙魄招母魂。子规一声苍石裂，白云渺渺山昏昏。"
"醉醒吟","宋末元初","仇远","众人皆醉我独醒，众人皆醒我独醉。先生何苦与世违，醒醉之中有深意。或云酒是腐肠药，沉湎淫泆无不至。或云酒是忘忧物，醉乡别有一天地。左拍五柳先生肩，右把三闾大夫臂。醉时元自惺惺著，醒来亦自齁齁睡。独醒独醉岂多得，众醉众醒堪一喟。醉者自醉醒自醒，卿法吾情各行志。溧江美酒差可恋，说醉论醒姑且置。公不见昔人有云，且食蛤蜊那知事。"
"题王师尹所藏三峡图","宋末元初","仇远","庐山石桥天下奇，奔湍赴壑潜冯夷。倚阑俯瞰毛发竦，品题曾读坡仙诗。画师笔斡造化窟，岂必夜半夸娥移。蜀天茫茫千万里，彷佛猿声亦如此。何当谱入朱丝弦，水底鱼龙应洗耳。"
"题石民瞻画鹤溪图","宋末元初","仇远","鹤溪近与练湖连，一境秋水清无边。依稀淮岸潇湘浦，惯见月虹书画船。山翁几年吴下客，溪草溪花未相识。笔床茶灶老玄真，肯与沙鸥分半席。"
"题仲宾竹石","宋末元初","仇远","淇园绿猗猗，昌谷黑离离。谪仙砚池底，茁此两三枝。辅以小峥嵘，标度尤崛奇。愿坚岁寒心，勿为风雪欺。"
"题西山真先生像","宋末元初","仇远","何年霜月子，写此西山真。峨冠褐宽博，诗书发精神。可以寘岩壑，可以登麒麟。斯人不可作，令我思乾淳。"
"题西梵一翁双清轩","宋末元初","仇远","上人碧云房，苔地不盈丈。古石六七株，修竹覆其上。石兄既奇秀，竹君亦高尚。岁晚永相依，屹不染尘坱。方参香严师，曾识牛丞相。解鞍时一息，吾其得閒放。"
"题沈子和德冲画龙","宋末元初","仇远","红霞飞尽玄云同，深山大泽生春风。震雷一声蛰户启，老龙夭矫生苍穹。忆曾舣舟垂虹外，舟子传呼黑龙挂。须臾急雨暗吴淞，昔见真龙今见画。江南久旱草木空，湖水陡落如秋冬。苍生望霓心颙颙，阿香唤起隆中龙。"
"题季路负米图","宋末元初","仇远","高堂有亲今老矣，孝子晨昏奉甘旨。伤哉贫也敢辞劳，百里迢迢亲负米。后来列鼎坐重裀，积粟万钟不逮亲。古言周急不继富，为母请粟非无人。"
"题画竹 其三","宋末元初","仇远","直节老欲枯，初篁瘦而劲。祖孙知几传，不改君子性。"
"题画竹 其一","宋末元初","仇远","谁谓籊籊竿，乃不如劲草。北风动地来，直节未易倒。"
"题画竹 其二","宋末元初","仇远","净洗碧娟娟，颜色如少年。窗前风收雨，阶下笋行鞭。"
"题范譓卿爱山吟境图","宋末元初","仇远","前山排闼如虬奔，后山拥壁如虎蹲。三间茅屋白云里，一群野鹿青松根。世上好山谁不喜，纱帽可能长隐几。诗人见石犹下拜，况是孤高有如此。终南捷径从渠行，少室素价元非轻。呼童下山汲清泠，我欲洗耳听猿声。"
"题赵子固水墨双钩水仙卷","宋末元初","仇远","冰薄沙昏短草枯，采香人远隔湘湖。谁留夜月群仙佩，绝胜《秋风九畹图》。白粲铜盘倾沆瀣，清明宝玦破珊瑚。却怜不得同兰蕙，一识清醒楚大夫。"
"题赵希贤所藏墨竹 其四","宋末元初","仇远","直节豸献角，低枝鸾振羽。古色镇苍然，非烟亦非雨。"
"题赵信国墨梅后书宋广平赋 其一","宋末元初","仇远","广平铁石清便赋，信国水墨横斜枝。总是平生和鼎手，更凭谁写简斋诗。"
"题扇 其二 卞平叔","宋末元初","仇远","茂树坐终日，水流心不竞。谁识山中居，万动归一静。"
"题高房山写山村图卷","宋末元初","仇远","我家仇山阳，昔有数椽屋。误落尘市间，读书学干禄。井枯灶烟绝，况复问松菊。如此五十年，一出不可复。高侯丘壑胸，知我志幽独。为写隐居图，寒溪入空谷。苍石压危构，白云养乔木。向来仇池梦，历历在我目。何哉草堂资，政尔饭不足。视我舌尚存，吾居有时卜。"
"赠张玉田","宋末元初","仇远","秦川公子谪仙人，布袍落魄馀一身。锦囊香歇玉箫断，庾郎白发徒伤春。金台掉头不肯住，欲把钓竿东海去。故乡入梦忽归来，井邑依依铁炉步。碧池槐叶玄都桃，眼空旧雨秋萧颾。太湖风月数万顷，扁舟乘兴寻三高。西北高楼一杯酒，与子长歌《折杨柳》。江山信美盍便留，莼菜鲈鱼随处有。"
"赠笔工沈秀荣","宋末元初","仇远","吾家歙石锋芒出，不但挫墨亦挫笔。老懒作事苦不多，一笔才供两三日。近知沈子艺希有，洗择圆齐易入手。不论兔颖与羊毛，染墨试之能耐久。礼乐三千成昨梦，秃笔何止十八瓮。长枪大剑正当时，毛锥子者直安用。金渊万家籍百儒，学书用笔人岂无。管城欲重连城价，请携椽笔游江湖。"
"赠溧水杨老","宋末元初","仇远","浙间笔工麻粟多，精艺惟数冯应科。吴升姚恺已难得，陆震杨鼎肩相摩。我游金渊饭不足，破砚生苔尘满目。毛锥自笑不中书，白发纷纷老而秃。中山博士子墨卿，贻书荐至杨茂林。里儒大半习刀笔，耳闻竽瑟谁知音。善刀而藏归勿出，博士校书行有日。定当致汝数百枚，东坡有云北方无此笔。"
"蟋蟀","宋末元初","仇远","蟋蟀一何多，晓夜鸣不已。居然声相应，各为气所使。零露聊饱蝉，落叶才庇蚁。秋风满庭砌，安能久居此。愁声不欲听，我听差可喜。平生胜负心，一笑付童子。"
"采薇吟","宋末元初","仇远","采薇采薇，西山之西。薇死复生，不生夷齐。陟彼西山，我心悲兮。"
"养雁","宋末元初","仇远","雍雍阳鸟，其居朔方。朅来江南，雪霜备尝。意不耐暑，虑尔早亡。乃安水土，羽毛无伤。仰羡鹓雏，俯趋鹜行。负影只立，何如还乡。秋风日高，稻粱已黄。且谋一饱，勿思翱翔。"
"晨入东寺阅藏行香","宋末元初","仇远","明星未高，繁霜已肃。娟娟落月，犹挂茅屋。我马遑遑，我车仆仆。晨入缁林，坐阅梵牍。字奇义奥，了不可读。空元无象，奚事耳目。简书期程，轩冕桎梏。顾影自哂，未能免俗。名教真乐，言语谷粟。何时式微，知足不辱。"
"野饮","宋末元初","仇远","土冈之西，竹树之下。板屋三间，娱此隐者。埘有肥鸡，厩有羸马。岂无佳菊，采不盈把。且漉我酒，放浪林野。莫不饮食，知味者寡。"
"题徐寿画牛","宋末元初","仇远","此大武者，二十八蹄。茂树之下，丰草萋萋。牧童且嬉，夕阳未西。何如桃林，归去来兮。"
"李待诏虎溪三笑图","宋末元初","仇远","偶然行过溪桥，正自不值一笑。三人必有我师，不笑不足为道。"
"李唐虎溪三笑图","宋末元初","仇远","人生一笑良难，问此是同是别。青山相对无言，溪声出广长舌。"
"一寸金","宋末元初","仇远","楼倚寒城，隔岸江山见东越。望远红千尺，游丝起舞，空青一段，斜阳明灭。孤树秋声歇。霜枝袅、尚留病叶。阑干外、带郭人家，蜂房几盘折。我独逍遥，乘虚凭远，天风醒毛发。问西窗停烛，谁吟巴雨，连床鼓瑟，谁弹湘月。消得青鸾下，分明是、绛台紫阙。何时约、姑射仙人，试手回剪雪。"
"一落索","宋末元初","仇远","尽日西阑凭醉。新寒难睡。袖炉烟冷帐云宽，倩倩倩、先温被。空对短屏山水。清清无寐。却思十里小红楼，应不报、平安字。"
"八犯玉交枝/八宝妆 招宝山观月上","宋末元初","仇远","沧岛云连，绿瀛秋入，暮景欲沈洲屿。无浪无风天地白，听得潮生人语。擎空孤柱。翠倚高阁凭虚，中流苍碧迷烟雾。惟见广寒门外，青无重数。遥想贝阙珠宫，琼林玉树。不知还是何处。倩谁问、凌波轻步。谩凝睇、乘鸾秦女。想庭曲、霓裳正舞。莫须长笛吹愁去。怕唤起鱼龙，三更喷作前山雨。"
"八声甘州","宋末元初","仇远","敛双蛾、冷雨立毡车，离思上青枫。想天阶辞辇，长门分镜，征骑西东。应被婵娟早误，谁遣出深宫。鸾袖不堪绾，前事成空。独掩琵琶无语，恨主恩太薄，泪脸弹红。又争如汉月，深夜照帘栊。草青青、年年归梦，算北来、应自有征鸿。还堪笑，玉关何事，不锁春风。"
"八拍蛮","宋末元初","仇远","翠袖笼香醒宿酒，银瓶汲水瀹新茶。几处杜鹃啼暮雨，来禽空老一春花。"
"卜算子","宋末元初","仇远","疏树小花风，别浦残鹃雨。不是王孙忘却归，草没归来路。空积琐窗尘，谁按琼箫谱。暗把金钱卜远人，争敢分明语。"
"小秦王 其二","宋末元初","仇远","水拍长堤没软沙。菰蒲深处钓鱼家。罾头免得黏风絮，船尾依然带落花。"
"小秦王 其一","宋末元初","仇远","眼溜秋潢脸晕霞。宝钗斜压两盘鸦。分明认得萧郎是，佯凭阑干唤卖花。"
"凤凰阁","宋末元初","仇远","晴绵欺雪，扑扑红楼锦幄。小蜻蜓载水花泊。犹记横波浅笑，香云深约。甚可怪、匆匆忘却。寻芳人老，那得心情问著。雁程不到怨无托。还又月笛幽院，风镫疏箔。谩傍竹、寒笼翠薄。"
"少年游","宋末元初","仇远","钗云垂耳未胜冠，私语别青鸾。露帐银床，海棠睡足，偏称晚来看。一年一梦青楼曲，香浅被池寒。却听西风，小窗残雨，红叶满长安。"
"忆旧游 其一","宋末元初","仇远","忆寒烟古驿，淡月孤舟，无限江山。落叶牵离思，到秋来，夜夜梦入长安。故人剪烛清话，风雨半窗寒。甚宦海漂流，客毡寂寞，忍说闲关。征衫。赋归去，喜故里西湖，不厌重看。莫待青春晚，趁莺花未老，觅醉寻欢。故园更有松竹，富贵不如闲。却指顾斜阳，长歌李白行路难。"
"忆旧游 其二","宋末元初","仇远","对庭芜黯淡，院柳萧疏，还又深秋。正一星镫暗，更一声雁过，一点萤流。合成一片离思，都在小红楼。想扑地阴云，人愁不尽，替与天愁。酸风未应□，雨簌簌潇潇，欲下还收。忆绣帏贪睡，任花梢晨影，移上帘钩。被池半卷红浪，衣冷复熏篝。怎忘得江南，风流庾信空白头。"
"忆闷令","宋末元初","仇远","岸柳丝丝青尚浅。渐春归吴苑。缭垣不隔花屏，爱翠深红远。瞥地飞来何处燕。小乌衣新剪。想芹短、未出香泥，波面时时点。"
"忆秦娥","宋末元初","仇远","秋乍觉。露凉顿觉罗衾薄。罗衾薄。黄昏庭院，水风帘幕。阑干待月花时约。愁长梦短浑忘却。浑忘却。南山猿鹤，北枝乌鹊。"
"玉楼春","宋末元初","仇远","月堕觚棱寒鹊起。露拭秋空清似水。西风昨起过江南，红叶黄芜三四里。香莼先近幽人齿。断杵偏来征客耳。沧洲无路迷将归，□叠楚山□梦里。"
"玉楼春","宋末元初","仇远","一声啼鴂无芳草。南浦晴波云渺渺。蠹尘珠网满香车，三十六桥春悄悄。垂杨柳舞吹笙道。红粉台空灰蝶小。惜花心性不禁愁，莫放堕香随去鸟。"
"木兰花慢 其一","宋末元初","仇远","远钟消断梦，又霜信、到纹窗。有六曲屏山，四垂斗帐，重锦方床。轻寒画眉尚懒，想留连、一线枕痕香。无语因谁悒怏，何心重理丝簧。花房。空记旧周郎。指印□鸳鸯。悄不堪□□，暗尘绣陌，淡月幽坊。休恁败红寄远，怕惊波、侵字不成行。坐忆江南信息，断肠蘸甲清觞。"
"木兰花慢 其二","宋末元初","仇远","泥凉闲倚竹，奈冉冉、碧云何。爱水槛空明，风疏画扇，雪透香罗。惺松未成楚梦，看玲珑、清影罩平坡。便有一庭秋意，碎蛩声乱寒莎。银河。不起纤波。天似水，月明多。算江南再有，贺方回在，空费吟哦。年年自圆自缺，恨紫箫、声断玉人歌。谩对双鸳素被，翠屏十二嵯峨。"
"水龙吟","宋末元初","仇远","晓星低射疏棂，殢寒却枕还慵起。炊烟逗屋，隔房人语，镫前行李。霜滑平桥，雾迷衰草，时闻流水。怅雕鞍独拥，清寒满袖，入斜月、空山里。谩把鞭梢暗指。酒旗边、柴门又闭。分水点墨，因风欲寄，梅花万里。宝帐春慵，梦中肯信，有人憔悴。待归来、别倚新腔，换却泪毫愁纸。"
"风流子","宋末元初","仇远","红锦旧同心。西池上、曾与系青禽。记山水写情，秋桐促轸，鸳鸯萦恨，春绣停针。常叹好风妨画扇，明月坠瑶簪。短梦易残，一声长笛，新愁无限，何处孤砧。香奁依然在，但鸾镜、孤影渺渺难寻。雨后胭脂，应想粉蚀尘侵。怅去帆渐杳，鱼鳞浪浅，远笺难寄，鸿尾云深。回首高楼，不堪烟雨平林。"
"台城路/齐天乐","宋末元初","仇远","画楼西送斜阳下，不随逝波东去。野旷莎长，山空木短，零落红衣南浦。游云路阻。便魂断苍梧，怨弦谁鼓。空采江蓠，□□□□吊湘女。迢迢千里万里。碧天空雁信，传意无处。翠袖闲笼，珠帏怨卧，几度黄昏□暮。相思自古。怅独客三吴，故人三楚。懒话巴山，剪镫同听雨。"
"台城路 寄子发","宋末元初","仇远","暮云春树江东远，十年软红尘井。雨屋酣歌，月楼醉倚，还倩天风吹醒。青镫耿耿。算除却渊明，谁怜孤影。自卷荷衣，石床高卧翠微冷。山空但觉昼永。旧游花柳梦，不忍重省。燕子梁空，鸡儿巷静，休说长安风景。丹台路迥。怎见得玄都，□□芳径。共理瑶笙，凤凰花外听。"
"台城路/齐天乐","宋末元初","仇远","海棠才试春光小，西风便吹秋去。白石粼粼，丹林点点，装缀东皋南浦。清游顿阻。谩空有园林，可无钟鼓。一曲庭花，隔江谁与问商女。离怀浑似梦里，碧云犹冉冉，佳人何处。越岫鸡盟，秦楼燕约，争奈年华已暮。凭高吊古。算只有梅花，伴人凄楚。极目天长，淡霞明断雨。"
"归田乐","宋末元初","仇远","略彴横溪曲。映带短莎修竹。傍岸谁家屋。爱水护遥碧，林拥深绿。呼布谷。东里西邻才一簇。社鼓初鸣春酒熟。长衫方帽，翁醉扶黄犊。断霞倦鹊，未晚先争宿。门外月明山六六。"
"玉蝴蝶 其二","宋末元初","仇远","野树昏鸦归尽，素烟如练，低罩平芜。断壁飞楼，红翠似有还无。女墙矮、月笼粉雉，娃馆静、尘暗金铺。问清都。广寒仙子，别后何如。愁予。十年梦境，浅歌短酒，总是欢娱。寂寞秦郎，不堪离镜照鸾孤。记曲径、共携素手，向闲窗、频捻吟须。怕西湖。少年游伴，说著当初。"
"玉蝴蝶 其一","宋末元初","仇远","独立软红尘表，远吞翠雾，平挹纹澜。草长西垣，生怕隔断双鬟。树梢明、夕阳未冷，菱叶静、新雨初乾。倚阑干。一声鹅管，人影高寒。休寻王孙桂隐，白云鸡犬，曾识刘安。羽扇纶巾，不知门外有人闲。袖素手、懒招黄鹄，写碧笺、空寄青鸾。且盘桓。听风听雨，山北山南。"
"生查子","宋末元初","仇远","飞尘入建章，乐事难重见。白发故宫娃，闲说沈香宴。霓裳秋梦寒，□靸黏冰片。萤火起庭莎，犹忆轻罗扇。"
"生查子","宋末元初","仇远","钗头缀玉虫，耿耿东窗晓。京洛少年游，犹恨归来早。寒食正梨花，古道多芳草。今夜试青镫，依旧春花小。"
"合欢带 效柳体","宋末元初","仇远","令巍巍、一段风流。看情性、忒温柔。记得河桥曾识面，两凝情、欲问还羞。沈吟半晌，蝉敧舞鬓、莺涩歌喉。到黄昏饮散，□虽未语，心已相留。纱窗低转，红袖同携，随花归去秦楼。酒力难禁花易软，聚眉峰、点点清愁。瞋人笑语，朦胧娇眼，䰀鬌扶头。醒来时、月转西厢，隔窗犹听箜篌。"
"好女儿","宋末元初","仇远","恨结眉峰。两抹青浓。不忺人、昨夜曾中酒，甚小蛮绿困，太真红醉，肯嫁东风。无奈游丝堕蕊，尽日□逐飞蓬。把西园、斗草芳期阻，怕明朝微雨，庭莎翠滑，湿透莲弓。"
"如梦令 其六","宋末元初","仇远","听尽西窗风雨。又听东邻砧杵。犹自立危阑，阑外青山无语。何处。何处。一树乱鸦啼暮。"
"如梦令 其一","宋末元初","仇远","特特问花消息。结果剩红残白。芍药可人怜，相约荼留客。消得。消得。犹有一分春色。"
"庆春宫/高阳台","宋末元初","仇远","江影涵空，山光浮水，画楼直倚东城。落叶声稀，归鸿声杳，晚风却递钟声。去天咫尺，祗疑是、齐云摘星。阑干凝伫，愁见垂杨，烟絮萦萦。官梅冷笑相迎。□怕繁枝，容易凋零。因念□□，吟仙鹤去，断桥谁赋疏清。染云如黛，这雪意、看看做成。有谁知得，庾信闲愁，陶令闲情。"
"庆清朝","宋末元初","仇远","山束滩声，月移石影，寒江夜色空浮。丹青古壁，风幡横卧东流。小舣载云轻棹，湖痕渐落葑泥稠。津亭外，隔船吹笛，唤起眠鸥。非但予愁渺渺，料那人，应自有、一襟愁。霜栖露泊，容易吹白人头。漠漠荻花胜雪，拟寻静岸略移舟。留闲耳，听莺小院，听雨西楼。"
"早梅芳近/早梅芳","宋末元初","仇远","碧溪湾，疏竹外，正小春天气。绿珠羞涩，半吐椒红可人意。月香传瘦影，露脸凝清泪。笑倡条冶叶，怕冷尚贪睡。马行迟，雪未霁。还忆前村里。青禽啁哳，疑是当时梦初起。旧愁归塞管，远恨潇湘水。望江南，故人家万里。"
"江神子/江城子","宋末元初","仇远","云阶步影夜凄凉。采丹房。宿芽黄。万粟千萤，风露四阑香。歌断小山枝上月，环佩冷，怯流光。年时金屋罩琴床。忆情郎。淡梳妆。笋玉春纤，挼蕊细浮觞。愁夜满城今旧雨，分付菊，自重阳。"
"西江月 其五","宋末元初","仇远","小立画桥西畔，仙车蓦送香风。多情问我太匆匆。疑是当年小宋。须识蓬山不远，梨云路杳无踪。觉来斜月隔帘栊。不是相逢是梦。"
"西江月 其四","宋末元初","仇远","暗柳荒城叠鼓，小花静院深镫。年年寒食可曾晴。今夜晴犹未稳。豆蔻梢头二月，杜鹃枝上三更。春风知得此时情。吹动秋千红影。"
"西江月 其三","宋末元初","仇远","漠漠河桥柳外，愔愔门巷镫初。笙歌饮散醉相扶。明月伴人归去。娃馆深藏云木，女墙斜掠烟芜。水天空阔见西湖。鹤立夜寒多处。"
"西江月 其二","宋末元初","仇远","楚塞残星几点，关山明月三年。长亭犹有竹如椽。可惜中郎不见。折柳新愁未歇，落梅旧梦谁圆。何人吹向内门前。一片鹧鸪清怨。"
"阮郎归 其一","宋末元初","仇远","教他双燕意循循。隔湖杨柳深。芹香泥滑趁新晴。差池来往频。春浪暖，绿无痕。醒人也醉人。断桥日落水云昏。归舟个个轻。"
"阮郎归 其二","宋末元初","仇远","桃花坊陌散香红。捎鞭骤玉骢。官河柳带结春风。高楼小燕空。山晻霭，草蒙茸。江南春正浓。王孙家在画桥东。相寻无路通。"
"阳台怨","宋末元初","仇远","月明如白日。遮径花阴密密。未见黄云衬袜来，空伴花阴立。疑是碧瑶台，不放彩鸾飞出。隐隐隔花清漏急。一巾红露湿。"
"齐天乐 蝉","宋末元初","仇远","夕阳门巷荒城曲，清间早鸣秋树。薄剪绡衣，凉生鬓影，独饮天边风露。朝朝暮暮。奈一度凄吟，一番凄楚。尚有残声，蓦然飞过别枝去。齐宫往事谩省，行人犹与说，当时齐女。雨歇空山，月笼古柳，彷佛旧曾听处。离情正苦。甚懒拂冰笺，倦拈琴谱。满地霜红，浅莎寻蜕羽。"
"两同心","宋末元初","仇远","踏青归后，小步西园。翠袖薄、新篁难倚，绿窗润、弱絮轻黏。春风急，暮雨凄然。早听啼鹃。忆昔几度湖边。款曲花前。约俊客、同倾凿落，看游女、同上秋千。春无主，落日低烟。芳草年年。"
"何满子/河满子","宋末元初","仇远","舞褥行云衬步，歌纨片月生怀。歌残舞罢花困软，凝情犹小徘徊。髻滑频扶堕珥，裙低略露弓鞋。当日凝香清燕，惯听八拍三台。谢娘荀令都□老，匆匆好梦惊回。闲指青衫旧泪，空连半股鸾钗。"
"声声慢","宋末元初","仇远","藏莺院静，浮鸭池荒。绿阴不减红芳。高卧虚堂。南风时送微凉。游鞯践香未遍，怪青春、别我堂堂。闲里好，有故书盈箧，新酒盈缸。只怕吴霜侵鬓，叹春深铜雀，空老周郎。弱絮沾泥，如今梦冷平康。翻思旧游踪迹，认断云、低度横塘。离恨满，甚月明、偏照小窗。"
"尾犯 霅中","宋末元初","仇远","宝蜡夜笼花，不碍画楼，无限清景。病叶分秋，剪愁桐金井。银汉外、尘飞不到，暮云收、琉璃万顷。弁山横翠，好倩西风，送上江心镜。霓裳空楚楚，钧天旧梦难醒。最忆婵娟，□钗钿香冷。欲高跨、娇鸾归去，又还愁、乌啼酒醒。独思前事，夜永谁问相如病。"
"巫山一段云 王氏楼","宋末元初","仇远","酒力欺愁薄，轻红晕脸微。双鸳谁袖出青闺。刬袜步东西。倦蝶栖香懒，雏莺调语低。钗盟惟有烛花知。半醉欲归时。"
"更漏子","宋末元初","仇远","楝花风，都过了。冷落绿阴池沼。春草草，草离离。离人归未归。暗魂消，频梦见。依约旧时庭院。红笑浅，绿颦深。东风不自禁。"
"极相思","宋末元初","仇远","云头灰冷，金彝熏透茜罗衫。可人犹带，紫陌青门，珠泪斑斑。自恨移根无宿土，红姿减、绿意阑珊。有谁知我，花明眼暗，如雾中看。"
"花心动","宋末元初","仇远","醒眼明霞，问染成、晴堤几分秋色。腻困未醒，欲语还羞，掩映雾笼烟幂。艳姿相亚柔枝妥，恁娇倚、西风无力。只疑是、彩云散影，误留仙魄。不见芳卿消息。但晓沁嫣红，雨湿轻白。落日光中，窥影横塘，恰似试妆脉脉。芳心空有韶华想，忍拼与、清霜狼籍。雁声里、丹枫伴人泪滴。"
"诉衷情令","宋末元初","仇远","渚莲香贮一房秋。秋叶上人头。年光鬓影偷换，堪叹不堪留。人渺渺，事休休。恨悠悠。莼鲈不梦，也□归舟。家住沧洲。"
"夜行船","宋末元初","仇远","十二阑干和露倚。银潢淡、玉蟾如洗。万籁无声，纤云不染。目断楚天千里。自把黄花闲数蕊。空招隐、湘君山鬼。古剑埋光，孤灯倒影，咄咄树犹如此。"
"金缕曲","宋末元初","仇远","仙骨清无暑。爱兰桡、撑入鸳波，锦云深处。休唱采莲双桨曲，老却鸥朋鹭侣。算只有、青山如故。旧雨初晴新水涨，画桥低、杳霭迷苍渚。头戴笠，日亭午。独醒耿耿空怀楚。渺愁予、岸芷江蓠，尚青青否。锦瑟谩弹斑竹恨，难写湘妃怨语。怅谁与、孤芳为主。流水无声云不动，向渔郎、欲觅桃源路。船尾带，落花去。"
"临江仙 柳","宋末元初","仇远","湘水晓行无酒，楚乡客久思家。空城暗柳老愁芽。燕归才社后，人老尚天涯。记得津头轻别，离觞愁听琵琶。东风吹泪落鸥沙。一番新雨重，飞不起杨花。"
"南乡子","宋末元初","仇远","急雨涨潮头。越树吴城势拍浮。海鹤一声苍竹裂，扁舟。轻载行云压水流。独倚最高楼。回首屏山叠叠秋。江上数峰人不见，沙鸥。曾识西风独客愁。"
"南歌子 其一","宋末元初","仇远","结屋依苍树，开窗对碧山。西湖不厌久长看。玉勒钿车偏在、六桥间。露柳凝朝润，烟花敛暮寒。才经人赏便阑残。谢柳辞花、醉策瘦筇还。"
"南歌子 其二","宋末元初","仇远","细细金丝柳，重重青黛山。玉人楼上倚愁看。移得浅颦深恨，上眉间。泪湿红绡薄，香凝碧绮寒。多情别去未春残。归趁海棠开后、燕双还。"
"思佳客","宋末元初","仇远","落尽残红雨乍收。新篁静院叫钩辀。柳丝轻拂阑干角，怕引闲愁懒上楼。春淡淡，水悠悠。绮窗曾为牡丹留。转头千载真成梦，赢得春风一枕愁。"
"思佳客","宋末元初","仇远","东壁谁家夜捣砧。荆江流滞客偏闻。三三五五潇湘雁，飞尽南云入北云。人独自，月黄昏。青镫红蕊落缤纷。野篁谩白秋萧索，无雨无风也闭门。"
"思佳客","宋末元初","仇远","家住银塘东复东。赤阑桥下笑相逢。春风豆蔻抽新绿，夜雨茱萸湿老红。鸥鸟散，水天空。绮窗昨梦已无踪。月昏云淡沙汀小，帘影重重花影中。"
"思佳客","宋末元初","仇远","日影扶花一万重。秋香阁下又芙蓉。旧时楚楚霓裳，移入长杨短柳中。文甃碧，朵墙红。金舆苍鼠玉华宫。行人忍听啼乌怨，笛里阑干落叶风。"
"思佳客 其三","宋末元初","仇远","霜醉秋花锦覆堤。西风一舸小桥西。闲将窗下红兰梦，写入江南白苎词。芳绪断，旧游非。空遗香墨湿乌丝。碧云冉冉无穷恨，只有山阳短笛知。"
"点绛唇 其一","宋末元初","仇远","黄帽棕鞋，出门一步为行客。几时寒食。岸岸梨花白。马首山多，雨外青无色。谁禁得。残鹃孤驿。扑地春云黑。"
"点绛唇 其二","宋末元初","仇远","千里平阑，水天低处山无数。断城孤树。城外人来去。欲问青鸾，杳杳随烟雾。空怀古。巴山何处。自剪镫听雨。"
"相思引","宋末元初","仇远","鸦墨斜行印粉香。倚楼凝望过鸿将。寸心天远，月冷梦浮湘。题恨谩留诗叶小，合欢空恋舞衣长。旧愁千斛，深浅倩谁量。"
"秋蕊香","宋末元初","仇远","三径归来秋早。门外金铺谁扫。东篱不种闲花草。恼乱西风未了。霜华侵鬓渊明老。南山晓。啼红怨绿骎骎少。自采落英黄小。"
"荐金蕉","宋末元初","仇远","梅边当日江南信。醉语无凭准。斜阳丹叶一帘秋。燕去鸿来，相忆几时休。"
"桃园忆故人/桃源忆故人","宋末元初","仇远","苎萝山下花藏路。只许流莺来去。吹落梨花无数。香雪迷官渡。浣纱溪浅人何许。空对碧云凝暮。归去春愁如雾。奈五更风雨。"
"浣溪沙 其四","宋末元初","仇远","豆蔻枝头冷蝶飞。荼蘼花里老莺啼。懒留春住听春归。北海芳尊谁共醉，东山游屐近应稀。小窗寒草送春时。"
"浣溪沙 其一","宋末元初","仇远","鸦墨鸳茸暗小窗。栀花时递淡中香。何须华屋艳红妆。栊月凉筛金琐碎，床琴清写玉丁当。风车闲倚在回廊。"
"浣溪沙 其三","宋末元初","仇远","红紫妆林绿满池，游丝飞絮两依依。正当谷雨弄晴时。射鸭矮阑苍藓滑，画眉小槛晚花迟。一年弹指又春归。"
"浣溪沙 其二","宋末元初","仇远","薄薄梳妆细扫眉。鬟鸦双叠岭云低。对人浓笑问归期。荀令老来香已减，谢娘别后梦应迷。一番心事只春知。"
"浪淘沙令","宋末元初","仇远","芍药小纱窗。唾碧茸长。粉香犹涴旧时妆。玉佩丁东仙步远，好处难忘。草草赋高唐。终是荒凉。凉蟾飞入合欢床。争得花阴重邂逅，才不思量。"
"烛影摇红 次韵","宋末元初","仇远","中酒情怀，怨春羞见桃花面。王孙别去草萋萋，十里青如染。不恨梨云梦远。恨只恨、盟深交浅。一般孤闷，两下相思，黄昏依黯。楼依斜阳，翠鸾不到音书远。绿窗空对绣鸳鸯，□缕凭谁剪。知在新亭旧院。杜鹃啼、东风意懒。便归来后，也过清明，花飞春减。"
"爱月夜眠迟/爱月夜眠迟慢","宋末元初","仇远","小市收镫，渐柝声隐隐，人语沈沈。月华如水，香街尘冷，阑干琐碎花阴。罗帏不隔婵娟，多情伴人，孤枕最分明。见屏山翠叠，遮断行云。因记款曲西厢，趁凌波步影，笑拾遗簪。元宵相次近也，沙河箫鼓，恰是如今。行行舞袖歌裙。归还不管更深。黯无言，新愁旧月，空照黄昏。"
"破阵子","宋末元初","仇远","柳浪六桥春碧，香尘十里花风。好是烂游浓醉后，画□阑干见小红。红明绿暗中。旧约涌金门道，纱笼毕竟相逢。只恐入城归路杂，便转头树北云东。侯门深几重。"
"减字木兰花 其三","宋末元初","仇远","一番春暮。恼人更下潇潇雨。花片纷纷。燕子人家都是春。莫留春住。问春归去家何处。春与人期。春未归时人未归。"
"减字木兰花 其二","宋末元初","仇远","三生杜牧。惯识小红楼上宿。压帽花斜。醉跨门前白鼻騧。归来寻睡。懒拨熏炉温素被。两袖香尘。肯信春风老得人。"
"减字木兰花 其一","宋末元初","仇远","鸡儿画曲。处处筝□鸣雨屋。十载重游。柳外啼乌也怨秋。粉楹醉墨。燕去楼空人不识。醉踏花阴。错认人家月下门。"
"探芳信 和草窗西湖春感词","宋末元初","仇远","坐清昼。记步幄行春，短亭呼酒。怅湔裙香远，波痕尚依旧。赤阑桥下桃花观，寒勒花枝瘦。转回廊、古瓦生松，暗泉鸣甃。山雨夜来骤。便绿涨平堤，云横远岫。细认沙头，还见有落红否。杨花自趁东风去，空白鸳鸯首。劝游人、莫把骄骢系柳。"
"望仙楼/胡捣练","宋末元初","仇远","九仙山晓。雾冥冥、一鹤飞来华表。衔得红云花岛。双蒂仙桃小。破罂旋汲香泉，短钁闲锄春草。愁种愁深多少。头白鸳鸯老。"
"清平乐 其二","宋末元初","仇远","苑秋凉早，石径幽花小。霜絮飞飞风草草。翠碧斓斑驰道。香沟诗叶难寻。依然绿浅红深。倚竹空歌黄鹄，谁招青冢游云。"
"清平乐 其一","宋末元初","仇远","寒泉如线。莎石绵云软。十里梅花香一片。不记入山深浅。谩留两袖春风。罗浮旧梦成空。独对阑干明月，教人犹忆山中。"
"清商怨","宋末元初","仇远","黄花丹叶绀草。染恨西园晓。梦度秦楼，孤鸿云影倒。连环旧约忘了。应记□、绿珠娇小。莫剪回文，玉关人未老。"
"琐窗寒","宋末元初","仇远","小袖啼红，残茸唾碧，深愁如织。闲愁不断，冉冉舞丝千尺。倚修筠、袖笼浅寒，望人在水西云北。想绿杨影里，兰舟轻舣，赤阑桥侧。游剧归来，恨汗湿酥融，步悭袜窄。兰情蕙盼，付与栖鸾消息。奈无情、风雨做愁，帐镫闪闪春寂寂。梦相思、一枕巫山，更画楼吹笛。"
"眼儿媚 其二","宋末元初","仇远","伤春情味酒频中。困倚小屏风。宝钗斜插，懒来梳洗，懒出帘栊。云鬟䰀鬌娇无力，此醉不禁重。分明彷佛，未央杨柳，太液芙蓉。"
"眼儿媚 其一","宋末元初","仇远","谢家池馆占花中。微雨湿春风。艳红修碧，浓香疏影，浮动帘栊。娇蛾聚翠寻春梦，衣上泪痕重。闲窗愁对，金笼鹦鹉，彩带芙蓉。"
"眼儿媚","宋末元初","仇远","苔笺醉草调清平。鸦墨湿浮云。霓裳步冷，琼箫声断，旧梦关心。小乔不恋周郎老，翠被折秋痕。那堪门外，黄花红叶，细雨更深。"
"菩萨蛮 其二","宋末元初","仇远","瑶琴欲把相思谱。殷勤难写相思语。人在碧苕滨。相思烟水深。鳞波流碎月。荏苒年芳歇。何处寄相思。白蘋秋一枝。"
"菩萨蛮 其一","宋末元初","仇远","翠鸾不隔巫山路。无人肯指行云处。徙倚最高楼。秋波春望愁。先来愁似雾。更下丝丝雨。芳径溅香泥。苔花滑马蹄。"
"谒金门","宋末元初","仇远","但病酒。愁对清明时候。不为吟诗应也瘦。坐久衣痕皱。曾约花间携手。空忆洛阳耆旧。道不相逢还却又。海棠开厮句。"
"雪狮儿 梅","宋末元初","仇远","武林春早，乘兴试问，孤山枝南枝北。见说椒红，初破芳苞犹绿。罗浮梦熟。记曾有、幽禽同宿。依稀是、缟衣楚楚，佳人空谷。娇小春意未足。甚娇羞，怕入玉堂金屋。误学宫妆，粉额蜂黄轻扑。江空岁晚，最难是、旧交松竹。忒幽独。笛倚画楼西曲。"
"渡江云","宋末元初","仇远","流莺啼怨粉，嫩寒著柳，语尚困东风。问荒垣旧藓，烟雨何时，溅泪瘗危红。□愁不尽，对乱花、芳草茸茸。嗟绮尘、漂零无定，绡幕燕巢空。匆匆。玉銮声杳，绣屋香消，谩精神入梦。记旧家、定场声价，曾冠深宫。香魂彷佛留环佩，正淡月、春雾朦朦。花影底，长年恨锁云容。"
"越山青/长相思","宋末元初","仇远","四月时。五月时。柳絮无风不肯飞。卷帘看燕归。雨凄凄。草凄凄。及早关门睡起迟。省人多少诗。"
"塞翁吟","宋末元初","仇远","风柳吹残醉，惟枕梦便难寻。小院静，曲屏深。剪不断轻阴。新蚕乍扫鹅毛细，纤手镂叶如针。又负了，赏花心。听高树鸣禽。千金。嗟难买，飘红坠粉，怕容易、愁痕暗侵。但惜取、婵娟好在，任千里、杳杳鸿迷，渺渺鱼沈。相如未老，尽把衷肠，分付瑶琴。"
"塞翁吟","宋末元初","仇远","短绿抽堤草，芳信未许花知。尚留冻梗冰枝。藓石雪消迟。方塘水浅鸳鸯冷，沙际水翼相依。拾翠约，踏青期。终是乐游稀。相思。江南远，渔汀渺渺，还又是、梅花谢时。有多少、旧愁新恨，纵罗虬、妙曲风流，怎比红儿。何时再得，画鹢摇春，丰乐楼西。"
"摸鱼儿 其一 答二隐","宋末元初","仇远","爱青山、去红尘远，清清谁似巢许。白云窗冷灯花小，夜静对床听雨。愁不语。念锦屋瑶筝，却伴闲云住。莲心尚苦。谩自折兰苕，答书蕉叶，都是断肠句。鸥沙外，还笑失群鸳鹭。凄凉烟水深处。碧笺空寄江南弄，鸦墨乱无行数。梅半树。怅未识、佳人日暮情谁与。何时辇路。共系柳游鞯，印苔金屐，湖曲步春去。"
"摸鱼儿 其二 柳絮","宋末元初","仇远","恼晴空、日长无力，风吹不尽愁绪。马头零乱流光转，粟粟巧黏红树。闲意度。似特地、随他燕子穿帘去。徘徊不语。谩彷佛眉尖，留连眼底，芳草正如雾。冥濛处。独凭阑干凝伫。翠蛾今在何许。隔花箫鼓春城暮。肠断小窗微雨。休更舞。明日看、池萍始信低飞误。长桥短浦。怅不似危红，苍苔点遍，犹涩马蹄驻。"
"满江红","宋末元初","仇远","脂雨东流，觉春去、绿阴如幄。尝记得、桃花碧径，自怜幽独。日暮碧云空冉冉，摘花小袖犹依竹。望江南、草色欲连天，人江北。谁共剪，西窗烛。谁共度，西园曲。甚采香情懒，楚骚谁续。海远休寻双燕信，夜长争忍孤鸾宿。夹缃签、曾有旧题诗，镫前读。"
"满庭芳","宋末元初","仇远","寒食无情，阳春如客。晚风吹尽繁枝。落红堆径，小槛立移时。乐事不堪再省，吴乡远、愁思依依。谁家燕，斜穿绣幕，轻惹画梁泥。还知。人寂寞，殷勤软语，来说差池。怕王孙归去，芳草离离。倚翠屏山梦断，无心听、啼鸟催归。何时向，溪流练带，一舸载鸱夷。"
"睡花阴令/醉花阴","宋末元初","仇远","愁云歇雨，净洗一奁秋霁。枝上鹊、欲栖还起。曲阑人独倚。持杯酌月，月未醉、笑人先醉。忘醉倚、木犀花睡。满衣花影碎。"
"虞美人","宋末元初","仇远","满城风雨消凝处。谁是潘郎句。萧萧杨柳□凋黄。醉渡官桥瘦马、踏轻霜。旧时都道游春好。不似秋光小。菊花过了海棠来。定是催归锦字、不须开。"
"解连环","宋末元初","仇远","绮疏人独。记芙蓉院宇，玉箫同宿。尚隐约、屏窄山多，□衾暖浪浮，帐香云扑。步袜蹁然，又何处、秦筝金屋。□柔簪易折，破镜难留，断缕难续。斜阳谩穷倦目。甚天寒袖薄，犹倚修竹。待听雨、闲说前期，奈心在江南，人在江北。老却休文，自笑我、腰围如束。莫思量，寻花傍柳，旧时杜曲。"
"解佩令","宋末元初","仇远","浅莎深苑，流萤暗度。问霜纨、藏在何处。一自西风，乱剪剪、枝头红露。怕因循、彩鸾尘蠹。歌台香散，离宫烛暗，谩消凝、凌波微步。最怕黄昏，小楼外、零云残雨。把相思、共青镫诉。"
"酹江月/念奴娇 其二","宋末元初","仇远","片云凝墨，看荷花才湿，依然无雨。水槛空明人少到，恰恰幽禽相语。曲几横陈，长琴高挂，自奏南风谱。俄闻刀尺，隔窗人剪霜苎。因念西子湖边，闹红一舸，曾宿鸳鸯浦。翠羽不传沧岛信，日暮闲情□与。懒拂鸾笺，懒拈象管，秀句同谁赋。孤鸿程杳，夕阳低下平楚。"
"酹江月 其一 梅和彦国","宋末元初","仇远","探春消息，觉南枝开遍，北枝犹阙。越女娉婷天下白，堪与冰霜争洁。孤影棱棱，暗香楚楚，水月成三绝。行云不动，素波轻浣尘袜。回首雪里关山，玉龙吹怨，似替人幽咽。溪上园林应满树，一径莓苔萦折。金马疏篱，玉堂茅舍，终是风光别。寻花欲语，对花却又无说。"
"蝶恋花 其一","宋末元初","仇远","碧树残鹃啼未歇。昨夜春归，不与行人别。留得绿杨枝上月。晓风吹作晴天雪。龟甲屏低红叠叠。火暖萸烟。罗荐鸳鸯热。一插宝簪云妥贴。下阶先拣花枝折。"
"蝶恋花 其二","宋末元初","仇远","深院萧萧梧叶雨。知道秋来，不见秋来处。云压小桥人不渡。黄芦苦竹愁如雾。四壁秋声谁更赋。人只留春，不解留秋住。秋又欲归天又暮。斜阳红影随鸦去。"
"蝶恋花","宋末元初","仇远","燕燕楼空帘意静。露叶如啼，红沁胭脂井。浅约深盟期未定。木犀风里鸳鸯径。楚岫秦眉相入映。私倚云阑，淡月笼花顶。今夕兰釭空吊影。绣衾罗荐馀香冷。"
"醉公子","宋末元初","仇远","晓入蓬莱岛。松下锄瑶草。贪看碧桃花。误游金母家。一酌洼尊露。醉失归来路。不见董双成。隔花闻笛声。"
"醉落魄/一斛珠","宋末元初","仇远","水西云北。锦苞泫露无颜色。夜寒花外眠双鶒。莫唱江南，谁是鹧鸪客。薄情青女司花籍。粉愁红怨啼螀急。月明倦听山阳笛。渺渺征鸿，千里楚天碧。"
"燕归来/喜迁莺","宋末元初","仇远","三叠曲，四愁诗。心事少人知。西风未老燕迟归。巢冷半乾泥。流红句，回文字。除燕知，谁能记。一声恰到画楼西。云压小鸿低。"
"糖多令/唐多令","宋末元初","仇远","凉露湿秋芜。空庭啼蟪蛄。紫苔衣、犹护金铺。疏箔翠眉人不见，流水急，泣鳏鱼。恨草倩谁锄。西风吹鬓疏。问刘郎、别后何如。纵有桃花千万树，也不似，旧玄都。"
"薄幸","宋末元初","仇远","眼波横秀。乍睡起、茸窗倦绣。甚脉脉、阑干凭晓，一握乱丝如柳。最恼人、微雨悭晴，飞红满地春风骤。记帕折香绡，簪敲凉玉，小约清明前后。昨梦云何处，应只在，春城迷酒。对溪桃羞语，海棠贪困，莺声唤醒愁仍旧。劝花休瘦。看钗盟再合，秋千小院同携手。回文锦字，寄与知他信否。"
"霜天晓角","宋末元初","仇远","绮帷高揭。风动流苏结。兴在夜凉多处，兰烬短、半明灭。醉彻。香未绝。紫箫声乍歇。声入碧云堆里，还起舞、桂花月。"
"句 其二","宋末元初","仇远","高荷不受雨，倾泻与低荷。低荷强自持，聚雨倾入波。朝雨尚滴沥，晚雨忽滂沱。临池卧以听，雨声静中多。两耳本自清，奈此荷叶何。"
"句 其五","宋末元初","仇远","风雨不出户，儿孙共读书。"
"句 其三","宋末元初","仇远","萤火惟知夜，灯花不待春。"
"句 其四","宋末元初","仇远","割蒲分坐具，贮瀑入军持。"
"句 其一","宋末元初","仇远","久欲脱尘网，未有辟谷方。释然山中游，世虑可暂忘。鸥鹭亦知几，深入菰蒲藏。卧舟放中流，吾不如渔郎。"
"八景胜概 其八 龙门飞瀑","宋末元初","方凤","飞雪溅?砑，流云当面起。邂逅绿毛仙，临流同洗髓。"
"八景胜概 其六 卦尖望鼎","宋末元初","方凤","遥岑谁画卦，置此荆山鼎。乍可姹女飞，千秋觇溟涬。"
"八景胜概 其五 剑峡迟鸾","宋末元初","方凤","峡中候帝子，青鸟空徘徊。搔首叩玄律，何当化鹤来。"
"三吴漫游集唐 其六","宋末元初","方凤","塞上风云接地阴，万方多难此登临。坐中有老沙场客，霄汉长悬捧日心。"
"杂咏十首 其八","宋末元初","方凤","猿啼不窥窗，牛驯常露地。伏虎与降龙，此理元无二。"
"杂咏十首 其五","宋末元初","方凤","小哉蛮触战，鄙甚蛙黾怒。达人能大观，本以和平故。"
"杂咏十首 其四","宋末元初","方凤","蜂房开户牖，蚁穴有官守。究竟物皆然，梦幻君知否。"
"寄云林上人","宋末元初","方凤","竹杖芒鞋去未能，鞅尘十丈苦相仍。去来今了三生事，输尔寒岩宴坐僧。"
"九日同皋羽子善游白石龙湫用杜老九日蓝田韵","宋末元初","方凤","尘埃隔处地天宽，选胜携觞且笑欢。不惜逍遥投杖屐，何妨磅礴解衣冠。晴馀岚重雨犹落，秋老天高酒易寒。世事悠悠双眼外，与君飞瀑醉中看。"
"八月十四寿吴良贵","宋末元初","方凤","四十强而仕，斯言著礼经。抟鹏宜运海，振鹭且充庭。后夜中秋月，今朝南极星。耄夫频献酢，留眼看袍青。"
"书示同志","宋末元初","方凤","尚觉浮名累，樵渔寄此身。寻盟潜勖德，证业喜知新。气谊生无间，文章合有神。毋徒涉城市，出处任风尘。"
"北山道中","宋末元初","方凤","起犯春霜一径寒，清游乘兴约吟鞍。眼中最恨友朋少，尘外频闻山水宽。溪落旧痕枯野埠，树浮空翠湿危栏。岩头几处悬冰白，已作群羊化石看。"
"北山道中","宋末元初","方凤","拂衣去城市，信步踏晴泥。草意春风蚤，松阴野日西。语长忘路远，行近觉山低。更欲迟来此，穿林听鸟啼。"
"同胡汲仲兄弟登香远楼","宋末元初","方凤","策杖探幽胜，同登况二难。江山双极目，宇宙一凭栏。春色啼莺破，孤城拥浪寒。遥遥烟霭里，犹作故宫看。"
"次陈浦泉教授渡江韵","宋末元初","方凤","笑拂湖亭柳，春归客亦归。塔云连岫暗，帆雨绝江飞。老觉游非壮，癯应遁却肥。有诗充古锦，尚不愧林扉。"
"西鹿田寺听雨","宋末元初","方凤","禅栖投倦客，山雨起更阑。窗叶散幽响，石林生峭寒。洞深犹暗瀑，江远忽飞湍。想像云萝外，应宜晓色看。"
"吴良贵雪中归","宋末元初","方凤","别时黄菊映郊扉，转眼寒风刮毳衣。丰瑞正当三白见，修程适自四明归。因思水国银兼浪，胜看山乡玉作围。老去羊羔总陈迹，坐毡犹喜客堪依。"
"呈皋羽","宋末元初","方凤","依依莲社客，斗酒共相酬。臭味语中得，荣名杯上浮。世情馀百变，吾道合千秋。肯信张平子，穷居但四愁。"
"和张子良","宋末元初","方凤","寤寐溪山好，相过不厌频。诗留曾宿客，月照乍归人。率尔呼盘粲，凭谁辨主宾。未须陈咫尺，高谊总秋旻。"
"咏霜叶寄皋羽善父","宋末元初","方凤","秋尽吴江道，丹枫树树奇。叶为诗者色，霜乃画之师。望似醉乡近，疑犹花事迟。停云俄在念，倚杖未归时。"
"冒雨渡浦阳江","宋末元初","方凤","痴云千顷压江堧，寂寂篮舆破午烟。树杪楼台看近郭，渡头波浪忽滔天。舟依曲港难回楫，径转高陵每得筌。谁向龙山誇海国，一声铁笛女墙边。"
"客有问金华胜游者以诗叙其概","宋末元初","方凤","赤松上下雨霏微，八咏楼头重拂衣。西港晴来汀草长，北岩幽处洞泉飞。风敲定磬鹿春过，月满丹台鹤夜归。历览因知古词客，盛誇云梦未全非。"
"春日集张元吉兄弟宅","宋末元初","方凤","衔杯不让阮家风，况复阳春白雪融。调合西堂琴欲响，情深北海酒难空。诗题历历诸名迹，酬和年年几醉翁。未尽清狂尚期约，同看灯火月明中。"
"哭馀之张教授","宋末元初","方凤","吾怜张仲蔚，青草少人行。晓帐萤犹湿，空山鹤自惊。徒馀八斗望，谁筑五言城。莽莽孤村外，王孙挂剑情。"
"哭陆丞相秀夫","宋末元初","方凤","祚微方拥幼，势极尚扶颠。鳌背舟中国，龙胡水底天。巩存周已晚，蜀尽汉无年。独有丹心皎，长依海日悬。"
"读西峰寺壁间诗","宋末元初","方凤","出郭幽探约里程，竹篱小语忽云生。寺藏密树磬声得，客染流霞暑气清。煮茗每闻松湍落，长苔半与石床平。何来老衲吟魂尽，满壁多题世外情。"
"饯续古赘赵氏","宋末元初","方凤","年华冠带玉辉辉，本悟秦风出赘扉。为要权宜就家室，不妨暂时别庭帏。化推正始馀麟厚，占协和鸣待凤飞。老我相亲垂十载，指期观子共于归。"
"宿保安寺","宋末元初","方凤","扪萝山径迥，流水石桥分。一雨过秋寺，千峰生暮云。望穷迷野色，沙远见鸥群。烟霭苍茫外，寥寥清磬闻。"
"寄吴善父","宋末元初","方凤","啧啧不得意，兴怀偏为君。犹为乞米帖，不作送穷文。纵酒长违俗，挥毫自出群。相思今夜雨，滴沥未堪闻。"
"寄梁隆吉","宋末元初","方凤","羡尔英年早息机，罗衣脱却著荷衣。黄醪白酿供吟咏，野史稗官漫是非。旧事横看东涧水，新餐谁共北山薇。金闺玉树思君甚，采药春华归未归。"
"答仇仁近","宋末元初","方凤","城郭相过懒，山房翳薜萝。谷当嘉客遁，阿称硕人薖。竹径鸣驺断，芝坛野鹿多。松风云壑冷，扫石待狂歌。"
"赠乐閒居士","宋末元初","方凤","市远尘嚣隔，神閒幽事并。埽花怜竹影，煮茗讶松声。月与诗如约，琴将鹤互赓。冷香生碧落，秋梦不胜清。"
"仙华招隐","宋末元初","方凤","轩后悲苍剑，神娥下玉霄。攀髯初失梦，遗蜕尚凌歊。碧堕升棺影，青分产柱苗。山精依鹿竹，天雨湿鸡翘。有约成孤愤，无人重久要。豢龙因姓氏，使鹤误轩轺。冉冉将终老，冥冥不可招。无书寄青雀，有恨在中条。"
"八景胜概 其三 中峰啸月","宋末元初","方凤","纵身尝决云，山月此晶皎。疑是七还丹，邠盼吐物表。"
"八景胜概 其二 仙坛灵草","宋末元初","方凤","葳蕤不记名，绝壁挂缕缕。果否垂衣年，丝麻绩蜂午。"
"八景胜概 其一 华柱丹光","宋末元初","方凤","何年撑空荒，截置珊瑚树。长日灿朝霞，芙蕖挹新露。"
"八景胜概 其七 药壶闪影","宋末元初","方凤","紫车贮药壶，日夕发光怪。不道洞府深，翻嫌八荒隘。"
"八景胜概 其四 深穴嘘风","宋末元初","方凤","草木何丰彤，悬崖护丹穴。相传通鼎湖，深窈吹寒冽。"
"三洞","宋末元初","方凤","金华北山三洞天，垂髫欲往今华颠。春风吹衣雨洗屐，瘦筇忽拄苍山烟。山高地平走幽涧，根络石上森楠楩。步从飞桥瞰石洞，崖色阅世知几年。风痕雾迹化异物，龙首昂左尾右旋。就中暗穴如蟆颐，急水泻碧鸣娲弦。溯流束炬照徒涉，肩背擦石行拳挛。水穷路夷内景得，以炬交烛穷幽玄。细纹蹙波涌浪接，皓彩凝雪飞霜鲜。大为狮子虎犀象，琐碎亦复蜂屯然。蜿蜒双蟠角尾具，一一玉爪拿苍坚。穹龟负甲色深墨，长蛇白质相萦缠。钟能钟声鼓能鼓，不假枞簴知谁悬。直棂斜槛藏湢室，短畦长町移原田。青云白霓五色霞，笑画败絮留丹铅。中途经过最深窅，伏身低眺洞口泉。空明一线隔远见，秋蟾浴海光婵娟。左岩袈衣颇横亘，叠摺众皱垂蹁跹。自馀神怪不可极，似凿非凿镌非镌。出登山腰叩中洞，外视石井闻潺潺。入深踏险思缒绠，长竿揭炬后且先。水帘可俯心为悼，到此十九归言遄。嗜奇不惮历磊砢，足以目故差轻便。翻身却望水帘处，银河天落悬吾前。常情疑复下百尺，积水定作神龙渊。石乾径辟却易进，玉笋拔地修而圆。宜为渊处乃为屋，亦或摩藓题新篇。同游怪我久未出，笑谓岂欲井底眠。林幽风起日已晚，犹睨高洞山之巅。薪蒸可买樵我导，不远数里仍攀缘。傍从石壁入深坼，如铁户限琼为櫋。俨然海相挂珠络，熟视始信非誇传。左为朝真正面入，便想笙鹤遨群仙。云霞波涛仙衣裳，奇诡岂必下洞专。歘然修梁架岩起，左右苍白龙形全。望中极底胜漆黑，双扉隐隐启半边。天光一道烛扉内，知此明罅从何穿。霤深壁峭不可往，安得插羽如飞鸢。嗟余兹游尚牵俗，身所骤历辞难宣。但思乞水学坡老，洗眼看字消馀年。"
"上元陈丞相宅观灯有作","宋末元初","方凤","渴龙入夜吼百川，无数鲛珠迸地圆。星斗撼天半欲落，五花琪树皆生烟。烟灯岂不胜花朵，踏歌何人增坎坷。风尘淮北驰羽书，金鼓江城赛灯火。君不见狄青宣抚荆湖间，上元张乐晏清班。忽然称疾灯未灭，五更已夺昆崙关。"
"与皋羽子善游宝掌山","宋末元初","方凤","宝掌一山何胜绝，老龙千载事已别。巉岩怪石峭森列，矫首三洞蹇奇崛。不知何年风雷烈，凿开混沌此瞥裂。高洞攀缘与天接，栖鹘所巢势嵽嵲。隙泉漏滴清且澈，薜萝为衣俨陈设。中之洞兮巧融结，四达坦明如我闼。低山一洞尤寒泬，铿然谷应合音节。共爱孤蝉远林咽，又疑帝子笙歌彻。乘风便觉神飞越，落景徘徊就僧榻。好向天风更搜抉，相期夜半踏明月。"
"忆同张子长游北山诸名胜","宋末元初","方凤","昔与张公子，翩翩访赤松。重来踰两纪，独去宿孤峰。古木苍陂映，禅房侧径通。夕阴千嶂黑，人静一灯红。幸及轩车会，宁辞杖屦从。相看如梦寐，健步愧儿童。春尽山仍好，林深涧忽穷。天低时堕雨，寺远偶闻钟。吊古田无鹿，探奇洞有龙。幽寻穿䆗窱，高步蹋玲珑。灵草多成药，疏篁不作丛。岚光疑晻暧，野色在空濛。下瞰疑无底，言旋复向东。岩阿依断础，烟嶂落飞淙。细路缘苔磴，危桥跨石谼。泉依山曲曲，云与树重重。巨刹标名岳，穹垣护亩宫。倚栏斜日下，入室老僧逢。零落螭头墨，荒凉马鬣封。不才持薄禄，终古愧高风。弛担云关里，传觞雪峡中。追随寻道侣，述作付文雄。急景真流电，浮生尚转蓬。后期观岁晏，来往意憧憧。"
"止所吴公挽歌辞 其一","宋末元初","方凤","岳岳文豪共识名，归来风月恣弹评。竹阶过鹤窥棋局，花院流莺和乐声。灯酌萧閒期郑老，盆歌疏达慕庄生。何来排闼绯衣召，天上楼传白玉成。"
"东瓯雪中山茶盛开","宋末元初","方凤","海色连蓬岛，同云一望迷。寒花空故故，醉酒只悽悽。卜世无三兆，伤心有五噫。仲宣楼上赋，愁绝不堪题。"
"仙华山采茶诗","宋末元初","方凤","轩娥遗瑞草，仙掌撑何年。苗蕊矗空壁，殊根蟠远天。蒙头莫可斸，垂脚或争传。冉冉雪霜饱，亭亭风日蠲。危哉梯鸟道，允矣获龙涎。丛檗杂丹鼎，湿云伴玉延。香真千里擅，苞结三生缘。夜荚抽雷后，春焙贡社前。一鎗滴瀼露，片碾捣和烟。碧涧规模绝，洪州气味悬。滑甘矜紫笋，幽馥讶青莲。既拣兔毫点，应添蟹眼煎。松涛生远韵，风致想真筌。七椀赓仝咏，三篇继羽编。醉乡已失路，摩室将逃禅。服食益人寿，何当煮汞铅。"
"对仙华雪怀","宋末元初","方凤","仙华万仞石离离，山上崭崭万壑危。雪与梅花俱在望，琴携野鹤转相随。清如和靖西湖夜，兴如王猷剡上时。我欲酬诗追雅调，寒山鸟迹少于飞。"
"辽西曲","宋末元初","方凤","辽西八月边风急，塞草凝霜刁斗湿。旅雁嗷嗷思妇哀，锦机初罢流黄织。并州快剪裁作衣，制成千里寄相思。巧盘诘曲同心纽，附绣回旋锦字诗。诗长字字愁胸臆，纽比连环解难得。解难得时君莫谖，啼红认取封时痕。"
"杂咏十首 其十","宋末元初","方凤","蚁封罅隙地，蛙井咫尺天。那能致广大，此道谁为传。"
"杂咏十首 其九","宋末元初","方凤","解牛中肯綮，相马外骊黄。从知得三昧，意到形自忘。"
"杂咏十首 其七","宋末元初","方凤","蚕茧每利人，蛛网偏害物。利害夐不同，其间仅丝忽。"
"杂咏十首 其六","宋末元初","方凤","瑞世凤鸣阳，司晨鸡鸣丑。呶呶取人憎，乱蝉合缄口。"
"杂咏十首 其三","宋末元初","方凤","鹍鹏奋云霄，尺鴳栖野草。物各适其天，夫岂论大小。"
"杂咏十首 其二","宋末元初","方凤","马舞睨禄山，猴朝识朱温。人岂不若兽，变故辄负恩。"
"杂咏十首 其一","宋末元初","方凤","反哺乌曰慈，食母枭名恶。如乌莫如枭，人心当自觉。"
"观阳山大石","宋末元初","方凤","殷勤挟小艇，迤逦登大石。怪险若神造，幽阒真鬼宅。凌汉龙头昂，负重龟背磔。倒拽万牛喘，列坐千人窄。眇视笑一拳，端拜俯半额。凭肩护胫酸，呼酒镇心忒。古壁剥旧题，灰窦碍颓屐。甫快雨忽晴，刚醉日欲夕。老禅嗜文词，短卷盈咫尺。挥毫神欲飞，云开万峰碧。"
"吴仲恭翠微楼九日落成和谢皋羽 其一","宋末元初","方凤","楼成楚菊芳菲候，客凑齐山酩酊期。与俗相追何日了，登高一啸洗秋悲。望穷碧落鸿飞外，归恋清樽月到时。野服从兹近萝薜，西风尘土莫轻吹。"
"吴清翁石桥","宋末元初","方凤","金椎谁奋破山霆，趋石浑疑走六丁。间道便须横螮蝀，长竿先已竖蜻蜓。济川作略君堪纪，吟雪行藏我欲经。领取溪山好风月，更看高架翼然亭。"
"寿东先生","宋末元初","方凤","黄菊香留晚节中，回头犹记矢悬蓬。细看南极寿者相，全与东山老子同。向日闾里门转大，此时庠序栋方隆。解衣推食虽私感，普为儒流更祝公。"
"怀古题雪十首 长安落雪","宋末元初","方凤","朔风琼粉如筛堕，四望民居绝烟火。路无行踪门反关，珍重先生独僵卧。洛阳令尹举孝廉，三冬喜爱照河南。有志何妨屡迁擢，要以清操除奸贪。"
"怀古题雪十首 伊川门雪","宋末元初","方凤","定夫中立希贤士，事师河南程叔子。门外雪深三尺绝，假寐觉来犹在此。口生铁石为肺肝，心欲求道宁知寒。他年传授称高弟，不愧芳名千万看。"
"怀古题雪十首 孙康书雪","宋末元初","方凤","富贵爨炊蜡代薪，贫家读书夜无灯。案头寒雪三光白，欲益披卷未所能。长绳难系青春日，功业良由勤苦得。獬冠他日立朝端，寒士声名满邦国。"
"怀古题雪十首 李伋郊雪","宋末元初","方凤","西湖无舟波冻合，孤山照人如玉立。太守徒行访隐君，门前净扫茶烟湿。坐谈会公幽怀开，寒梅吹香当酒杯。隐君平生厌城市，雪霁何妨公再来。"
"怀古题雪十首 李愬怀雪","宋末元初","方凤","有唐御极天所命，蠢尔孽臣作枭獍。克壮谋猷断乃成，出师不愁天雪盛。衔枚夜渡张柴村，西平有子国有孙。悬弧不固兵径入，擒取渠魁献至尊。"
"怀古题雪十首 苏武窖雪","宋末元初","方凤","子卿远使匈奴国，持节堂堂不肯屈。置之深窖死为神，饥齧毡衣渴饮雪。但怀忠赤自通神，未必长伴羝为群。西风吹堕上林雁，白发归来有麒麟。"
"怀古题雪十首 陶谷茶雪","宋末元初","方凤","冯夷剪水飞九垓，琼花万树先春开。玉堂学士爱清味，取雪烹茶真快哉。堪笑娇娥党家妓，歌舞但知趋富贵。岂知吾儒俭素心，不誇文绮膏粱味。"
"怀古题雪十首 韩王堂雪","宋末元初","方凤","圣主贤臣千载遇，夜雪皑皑幸其第。直爱榻外非吾家，欲下江南须早计。炽炭烧肉锦茵铺，细君行酒以嫂呼。鲁论自可相天下，何必区区泥上书。"
"怀古题雪十首 韩愈关雪","宋末元初","方凤","浮屠诞谩唐宗惑，大内王宫迎佛骨。披忠谏婴直逆鳞，远贬潮阳蛟鳄窟。雪寒蓝桥道路危，车儿追陪儿女悲。羁穷困苦暂时事，朝食南海无终期。"
"怀龚山人圣予","宋末元初","方凤","西北有杰阁，岧峣切云天。绮窗通四望，绰约流苏悬。中有绝代人，端居方盛年。被服既殊众，容采亦鲜妍。瑶床置宝瑟，玉轸朱丝弦。有时扬妙指，泠泠宫商传。曲终恣仰頫，托契轩农先。靡曼谐里耳，大雅谁能怜。我欲往从者，淮海生寒烟。"
"和陶渊明九日閒居韵","宋末元初","方凤","小轩开傍小篱东，不但渊明有晋风。惟见幽芳为友发，谁知清兴与心同。犹怜推槛秋难老，更喜升樽酒不空。根本既能深保护，何愁霜雪傲寒冬。"
"述志","宋末元初","方凤","只因生在胡元世，岂将褴褛换罗衣。壮图落落还中止，高蹈悠悠且遁肥。松竹森然真有味，衣冠整饬不须题。优游但效商山客，云谷丛生薤露稀。"
"述怀","宋末元初","方凤","避元困守静庵眠，鸡犬无声乐自然。石上清吟萝月小，松间畅饮藓花斑。幽深最似螺蛳洞，岩险何须虎豹关。今愧缙绅惟隐晦，谁知四皓在商山。"
"故宫怨","宋末元初","方凤","白日欲落何王宫，腥云颓树生烈风。猕猱几年争聚族，饥蟒狞狰攫人肉。熊豨肆毒夜横行，刺蛆刲血多飞鼪。萤尻吐燄大如鹜，照见女鬼迎新故。寒更鸱吻空哀哀，谁能化鹤还归来。山都冶夷总难记，妖狐吹火月堕地。"
"药壶山寺步师远上人韵","宋末元初","方凤","旭日耀禅林，曈眬晃虚室。观心得无为，颇觉诗思逸。得句祈疾书，振衣陡焉失。持此證空空，一笑堕不律。"
"送吴立夫","宋末元初","方凤","有人储书塞中肠，不能奋发为辞章。亦有英姿限时命，坎坷名不登文场。吴子妙年即秀颖，只字过眼终无忘。文如翻水溢万斛，昼夜不舍流汤汤。于今东南聚隽彦，奭然一发能穿杨。二十脱颖客毛遂，名登十九能低昂。亦如列宿二十八，有救天毕施之行。况子平生志远游，块坐已能穷八荒。从兹北上有历览，径到洪河经吕梁。青徐平野望不极，半万里程趋冀方。君不见龙门探奇气益壮，文豪千载同翱翔。"
"重阳对菊得菊字","宋末元初","方凤","怀哉止所翁，与我几觞菊。方当旧节来，已作秋原哭。会葬有远朋，风雨此淹宿。佳儿敬父执，姻友更敦睦。投辖不愧遵，设醴仍为穆。其如插萸遍，不见而翁独。悲欢今昨筵，还往东西毂。回首试长望，依依但云木。"
"重阳明日得日字","宋末元初","方凤","浮生聚尘轻，流景飞羽疾。故人已新阡，旧雨又今日。不惜酒饮狂，且须诗缚律。一笑复掀髯，天地何终毕。"
"寄仇仁近","宋末元初","方凤","忆昔三浙湄，匆遽买舟诀。大海涨波涛，排空银浪掣。时方逢杪秋，凉风正凄绝。况复婴沈疴，残喘一身孑。落日古渡横，牵衣各呜咽。尚期营归馀，旋泛山阴雪。讵料人事迁，芳春竟五阅。宁无双鲤鱼，寒温叙曲折。顾兹悲愤衷，未足陈一切。阶前金凤花，当车行复辍。阁上西湖光，可似旧澄澈。"
"寄功父","宋末元初","方凤","遗风日远日相疏，七载归来非故庐。烈屋漫思悬艾虎，忠臣空腹葬江鱼。云霄志气消磨后，锦绣园林破碎馀。酒盏更须拚酩酊，诗简聊示寄勤渠。"
"寄柳道传黄晋卿两生 其三","宋末元初","方凤","盈盈黄菊丛，栽培费时日。依依五丝瓜，引蔓墙篱出。于今想新花，于今长秋实。花实岂不时，灌溉尚期密。毋令根荄伤，委弃等藜蒺。"
"寄柳道传黄晋卿两生 其一","宋末元初","方凤","大火且西逝，赫曦讵能为。丛竹覆孤馆，绿阴相蔽亏。人散众喧寂，独鸟嘤鸣随。想见探讨馀，层层发新知。傥不鄙朽拙，勉哉勤相遗。"
"寄柳道传黄晋卿两生 其四","宋末元初","方凤","新秋凉气发，松籁调于喁。山房良静阒，文史淡足娱。吾心太虚廓，傥然万象俱。大观物物齐，何事分贤愚。遐哉金兰契，聊用布区区。"
"寄柳道传黄晋卿两生 其二","宋末元初","方凤","太璞散已久，鸿甄疑未均。惟有砥砺志，搜剥得其纯。勿以圭璋质，顽石置勿陈。君揽国香蕊，每与荆棘邻。荆棘岂不刺，反以扬素尘。"
"鸿门宴同皋羽作","宋末元初","方凤","项王重瞳气盖世，叱咤喑哑万夫废。交割河山杯酒中，弱肉眈眈恣虎视。帐列爪士吞鲸鼍，神锋技击光荡摩。中有一人亦拔剑，是楚是汉舞婆娑。须臾壮夫拥盾入，怒目而语眦尽裂。项王喣妪无一言，楚国孤臣泪流血。玉玦何劳再三举，拂衣竟作彭城死。沐猴而冠何足云，君看五采成龙文。"
"游仙华山","宋末元初","方凤","仙华矗万仞，我乃庐其东。日夕与山对，今兹踏玲珑。起左信奔鹿，当前任啼狨。大啸崖石裂，一览天宇空。苍松饱风雨，绝壁挂老龙。樵斧不得睨，抚根憩吾躬。邈哉轩辕氏，问道由崆峒。龙髯一以远，千载悲遗弓。犹传少女灵，鍊玉于焉宫。山林重帝胄，香火明民衷。我来重怀古，揽涕临西风。何当刺飞流，一洗磊磈胸。"
"游宝掌山寺","宋末元初","方凤","兹辰欲有适，轩车偶来骎。斸苔北村南，荒竹晴窗阴。接语未及久，相邀指丛林。涧行任诘曲，岩眺经嵚崟。于时春早暄，生意见草心。红紫寂未动，万山苍翠深。伊予夙好游，忽忽老见侵。孤兴尚衡霍，遐思或巫黔。况此近居里，而能盍朋簪。裂石发悲啸，沿流引清斟。扪萝复忘疲，古洞穷幽寻。岂无声利痼，见笑山水淫。人生本来浮，世故未易任。藓崖拂前题，俛仰已昔今。我法姑用我，眷言属同襟。"
"答柳道传饷笋","宋末元初","方凤","东家鼎烹矜大嚼，西家呼卢赛乳酪。肉食那知儒素风，似君臭味将无同。知我山斋少白粲，随时易办松花饭。佐食投箸毋乃馋，筠笼新掘来幽岩。封题遥寄四五尾，歆然解剥出肌理。和以芹根及薤芽，醯盐澹著香无涯。黄齑脱粟绝滓腻，得此加餐检残笥。手把南华读一过，诗思陡涌如春波。题箑酬君君莫笑，胸中成竹谐清调。"
"题光风霁月楼","宋末元初","方凤","人间底处无风月，知用何时最佳绝。芳播崇楼淑气浮，影涵古桂清辉发。向来雅重无极翁，洒落襟怀与此同。去之百世犹彷佛，宛见道貌匡庐中。谁题品语黄太史，大书四字紫阳子。今从建水得此本，如拾蠙珠捲文绮。携归八咏双溪州，晏然直与造化游。无边妙处乃萃此，韪矣君家百尺楼。"
"题郑氏义门","宋末元初","方凤","人爱渭水清，毕竟河流浑。不知黄虞世，何处觅旌门。旌门纵百世，岂能外彝伦。祇因风气漓，遂表为义民。麟溪有寒泉，西流类拖绅。泉声遍塞耳，乱却牝鸡晨。夜帐泼烟黑，秋缸吐火红。六世孝友家，元属书声中。烂银铺作榜，绰楔何崔崔。户神似相语，莫遣阿奴来。人心一遭蛊，五官皆作魔。不赓斯干诗，却听燃萁歌。兄弟本一气，为利分汝尔。借问嗜利人，千载得不死。鸱鸮巢满林，何地不感恻。若非慈乌啼，血泪收不得。我身亲乃有，况此身外物。世人果何思，肝胆每相贼。当年朱两轓，回首血在颐。争如义门鬼，千载不馁而。何人非杨椿，如椿能几人。祇缘本心死，所以有缁磷。大树大十围，枝叶日敷蕃。愿培百尺土，庇此千岁根。"
"题春寿堂","宋末元初","方凤","人皆构堂思奉身，吴氏构堂独养亲。人皆种花图炫眸，吴氏树萱可忘忧。慈亲鹤发寿且康，昆弟列罗如雁行。旦暮升堂直滫瀡，娱亲嬉舞斑衣裳。子能顺亲亲颜悦，和气盈盈蔼堂室。春风荆树发条枝，夜雨芝兰秀芽茁。由来孝道通神明，吴氏家世应昌荣。他年移孝事君主，定使芳名书信史。"
"赠张叔元镇帅","宋末元初","方凤","越东佳气郁巃嵷，捉鼻馨名久识公。结发蚤看翔艺苑，濡毫频见属诗筒。弃书忽学万人敌，秉钺尤誇一世雄。拔距三千堪敌忾，歌钟二八陋和戎。长驱誓捣燕幽北，大纛旋移浦汭东。重巩河山襄帝力，时垂竹帛励臣忠。东南半壁腾王气，杞梓全材恃将功。鹅鸭几惊消玉垒，熊罴屡奋壮金墉。玺书褒锡恩原厚，节钺招绥德愈隆。群策更能延俊彦，众讴先已遍旄童。深仁共颂绵瓜瓞，伟绩还期勒华嵩。"
"丁桥晓行","宋末元初","方回","苕水无声镜面光，渔家孤艇泊中央。十幅生绡谁画得，一轮斜月一篷霜。"
"七十翁吟七言十绝 其二","宋末元初","方回","顿尔缪为象山学，雕吾痛绝水心文。潜夫诗格温夫字，掩耳平生不愿闻。"
"七十翁吟七言十绝 其七","宋末元初","方回","脍炙鲸鹏吾不佞，撮扪蚤虱尔徒劳。泰山夜半见红日，政要人生著脚高。"
"七十翁吟七言十绝 其八","宋末元初","方回","后山卒仅四十九，讳日崇宁一日前。当时假使馀七帙，忍见中原丙午年。"
"七十翁吟七言十绝 其四","宋末元初","方回","郑玄三礼王弼易，亦绘冕旒配孔庭。虚耗中原实卫霍，麒麟阁上也图形。"
"七十翁吟七言十绝 其一","宋末元初","方回","自知酒量防踰矩，敢诧诗才妙斲轮。古圣贤心得丝许，虽非尼扁异愚民。"
"七十翁吟七言十绝 其十","宋末元初","方回","少陵诗诧古来希，老病馀生曷不归。不信神仙不信佛，死时惟裹破深衣。"
"七十翁吟七言十绝 其九","宋末元初","方回","周家八百年天下，文武焉知有赧王。老寿彭公亦馀骨，始知生死是兴亡。"
"七十翁吟七言十绝 其六","宋末元初","方回","恨予生不及晦翁，撰杖鹅湖观异同。岂减游杨侍程子，未甘籍湜事韩公。"
"二月十五日赵君实南山别墅俟主客俱不至","宋末元初","方回","篱落梅残野菜青，田间閒看鹤梳翎。主人不到客且去，细雨南山暗画屏。"
"二月朔大雪已五日三首 其三","宋末元初","方回","牛马毛寒缩如猬，古今此句绝奇奇。今春大雪亦将尔，莺死无声社燕迟。"
"二月朔大雪已五日三首 其二","宋末元初","方回","燕山雪花大如席，岂料江南亦见之。腊前六出知焉往，却在春风二月时。"
"二月朔大雪已五日三首 其一","宋末元初","方回","侵寻半月是花朝，大雪漫天五日飘。腊月如春众芳吐，繁华时节却萧条。"
"八月十二日过湖","宋末元初","方回","荷已无花柳欲陈，秋风飒飒水粼粼。湖山惨淡西施老，细看终于胜丑人。"
"十七日大雪","宋末元初","方回","扁舟未觉出城难，访旧情知老畏寒。七十五翁无□□，□楼聊且隔帘看。"
"十六日大雪","宋末元初","方回","长至前踰一月晴，忽然细细雨无声。中宵变作今□□，□得楼头鼓角清。"
"十四日至节","宋末元初","方回","钱塘多少富豪家，酒肉如山赏物华。野老入城□□□，□萝卜菜腊梅花。"
"又题画赤脚仙","宋末元初","方回","万古天冠地屦身，画师游戏恐非真。父生师教成何事，甘作蓬头跣足人。"
"三天竺还五首 其五","宋末元初","方回","七十二翁头雪白，弱冠初游鬓如漆。除却一二老山僧，独来独往无人识。"
"三天竺还五首 其四","宋末元初","方回","山中事事胜人间，莫怪山翁喜入山。才说出山心不喜，又将身世堕尘寰。"
"三天竺还五首 其三","宋末元初","方回","涧晴石出水穿沙，万树松杉隐数家。一鸟不鸣风不动，忽闻林下响缫车。"
"三天竺还五首 其二","宋末元初","方回","松枝垂地荫松身，恨不移家此卜邻。石上一根长数丈，似吾细看更无人。"
"三天竺还五首 其一","宋末元初","方回","城中决定少新诗，便向湖光也未宜。我有新诗无数处，三天竺路笋舆迟。"
"三天竺道中","宋末元初","方回","三天竺路渐平登，高似雷峰塔几层。山到无人行处好，松阴万树立孤僧。"
"三月三日西湖第三桥四首 其四","宋末元初","方回","野蔌随宜酒半醺，富儿盘馔拥红裙。兰亭会上无丝竹，芥蒂区区笑右军。"
"三月三日西湖第三桥四首 其三","宋末元初","方回","尽道西湖久寂寥，红栏干落但空桥。细思未有苏堤日，且把閒愁著酒浇。"
"三月三日西湖第三桥四首 其二","宋末元初","方回","正月桥西卖酒家，柳初青眼草初芽。重来红紫随风雨，犹有野田黄菜花。"
"三月三日西湖第三桥四首 其一","宋末元初","方回","北曲南歌日日新，红妆不逐落红春。网鱼野老何曾觑，岂是心肠木石人。"
"三竺道中三首 其三","宋末元初","方回","石溪清浅不容舟，但有常常绿水流。莫道江湖风浪阔，此中涓滴是源头。"
"三竺道中三首 其二","宋末元初","方回","少人行处路方佳，半著僧鞋半草鞋。直到全无马粪处，山僮竹帚扫松钗。"
"三竺道中三首 其一","宋末元初","方回","武林风物异他乡，三竺山行草亦香。村落寻常绩麻处，隔帘时复见红妆。"
"三贤堂已无官卖其址","宋末元初","方回","三贤无像亦无堂，败柳犹垂赤土墙。官卖神祠有前例，熙宁丞相起坊场。"
"三贤堂移入西湖新书院","宋末元初","方回","湖边莫怪旧祠荒，士女何曾炷瓣香。赖是人心犹未泯，深衣迎奉入书堂。"
"上元再题","宋末元初","方回","梅残万点路傍雪，桃露一班梢上红。惆怅六鳌山已去，了无情绪答春风。"
"下营晓行二首 其二","宋末元初","方回","月淡云浓弄晓晴，草中白处路微明。垂鞭缓辔十馀里，始听鸣鸡第一声。"
"下营晓行二首 其一","宋末元初","方回","霜锲驼裘耳欲冰，谁家先我已宵兴。道傍篱落遮丛筱，隔火荧荧见一灯。"
"久过重阳菊英粲然即事十首 其十","宋末元初","方回","江南菊花差晚开，把酒前兰复后梅。天公何尝负此老，天下腐儒臣方回。"
"久过重阳菊英粲然即事十首 其九","宋末元初","方回","有酒泛菊釂美酒，无酒嗅菊倚阑干。时人谁会先生意，常把霜枝子细看。"
"久过重阳菊英粲然即事十首 其八","宋末元初","方回","把之手香嚼齿香，饫之燕之香肺肠。金英满泛日百盏，何必帝乡姑醉乡。"
"久过重阳菊英粲然即事十首 其七","宋末元初","方回","风霜无畏最耐久，粪壤不资真自然。正则夕餐骨已换，凌江端作跨鳌仙。"
"久过重阳菊英粲然即事十首 其六","宋末元初","方回","菊芳兰秀幸同时，汾水刘郎语最悲。谁果肖兰谁肖菊，未知黄落又为谁。"
"久过重阳菊英粲然即事十首 其五","宋末元初","方回","平生我解量人品，元亮真成晋伯夷。我欲招魂无别物，剩将酒洒菊花枝。"
"久过重阳菊英粲然即事十首 其四","宋末元初","方回","紫阳山下园五亩，一半教儿种菊花。霜渐浓时花更好，六年何事未还家。"
"久过重阳菊英粲然即事十首 其三","宋末元初","方回","倏过重阳几一月，菊花更觉有精神。必重阳日始赏菊，此是人间最俗人。"
"久过重阳菊英粲然即事十首 其二","宋末元初","方回","种就株株攒万蕊，摘多干干茁三桠。此诗两句烦君听，不是閒花是菊花。"
"久过重阳菊英粲然即事十首 其一","宋末元初","方回","早伴茱萸插帽纱，尚堪荐酒更堪茶。花边行立花边坐，不是閒花是菊花。"
"大衍易吟四十首 其四十","宋末元初","方回","凶人凶其吉，吉人吉其凶。曳轮能自信，揲策勿求通。"
"大衍易吟四十首 其三十九","宋末元初","方回","全卦定凶吉，逐爻殊否臧。顷刻有变易，纵横无典常。"
"大衍易吟四十首 其三十八","宋末元初","方回","易乃一量秤，铢铢分重轻。百千亿万事，义理是权衡。"
"大衍易吟四十首 其三十七","宋末元初","方回","屡厄未济旅，难逢既济丰。巽谦能自降，蹇困讵为穷。"
"大衍易吟四十首 其三十六","宋末元初","方回","震动对艮止，革故继鼎新。饮啐随时义，天机信屈伸。"
"大衍易吟四十首 其三十五","宋末元初","方回","原筮而后比，无疑方可升。不食匪井患，有言奚困亨。"
"大衍易吟四十首 其三十四","宋末元初","方回","六籍火未熄，龙兴芒砀云。呼韩朝渭上，已纳王政君。"
"大衍易吟四十首 其三十三","宋末元初","方回","五王复唐祚，不杀武三思。苋陆察爻义，惜哉张柬之。"
"大衍易吟四十首 其三十二","宋末元初","方回","损其不善者，惟善则益之。自然获天祐，可受十朋龟。"
"大衍易吟四十首 其三十一","宋末元初","方回","在险惟反己，出险即及人。让夷急病者，蹇解二忠臣。"
"大衍易吟四十首 其三十","宋末元初","方回","一女卦反对，不同而后同。始知天下事，苟合最为凶。"
"大衍易吟四十首 其二十九","宋末元初","方回","夜闇勿遽戚，昼光无疾行。自昭惟进德，用晦岂伤明。"
"大衍易吟四十首 其二十八","宋末元初","方回","姤阴进不已，吾遁其奚言。阳壮过于泰，□虞羝触藩。"
"大衍易吟四十首 其二十七","宋末元初","方回","咸取男下女，恒言妇事夫。始感终当□，君臣其谨诸。"
"大衍易吟四十首 其二十六","宋末元初","方回","习坎德天险，重离文日新。明内始照外，亨心方发身。"
"大衍易吟四十首 其二十五","宋末元初","方回","大过本末弱，厄运逢瞒奴。文举有死耳，渊明其归乎。"
"大衍易吟四十首 其二十四","宋末元初","方回","艮上戒舌驷，震初羞指鼋。细观颐内外，口是祸之门。"
"大衍易吟四十首 其二十三","宋末元初","方回","无妄均所与，大畜患不多。性岂无知者，心如未尽何。"
"大衍易吟四十首 其二十二","宋末元初","方回","午月至子复，书云七日来。六日七分说，观天何隘哉。"
"大衍易吟四十首 其二十一","宋末元初","方回","仁道成已极，体元乾长人。独休不远复，当且学回仁。"
"大衍易吟四十首 其二十","宋末元初","方回","剥三与复四，皆处五阴中。自拔弃其类，吾推道是从。"
"大衍易吟四十首 其十九","宋末元初","方回","离明用狱四，噬嗑贲旅丰。中孚夹离卦，两画玩虚中。"
"大衍易吟四十首 其十八","宋末元初","方回","俯下知临吉，其如仰观何。相孚不待荐，一盥已为多。"
"大衍易吟四十首 其十七","宋末元初","方回","泰变即为蛊，否变仅为随。元祐绍圣事，至今心骨悲。"
"大衍易吟四十首 其十六","宋末元初","方回","谦卑六位得，豫乐四爻非。庄敬与安肆，冥冥祸福几。"
"大衍易吟四十首 其十五","宋末元初","方回","大有同人盛，离柔寓戒辞。无威斯近弱，不广即为私。"
"大衍易吟四十首 其十四","宋末元初","方回","盛夏靡草死，岁寒松柏贞。泰须防陂复，否有大人亨。"
"大衍易吟四十首 其十三","宋末元初","方回","履若蹈虎尾，五刚亨厥躬。乾三独柔变，是以咥人凶。"
"大衍易吟四十首 其十二","宋末元初","方回","小畜过无坎，胡为以雨云。互观藏兑泽，止水亦兴云。"
"大衍易吟四十首 其十一","宋末元初","方回","讼吉观西伯，师中验太公。得人师不战，反己讼无终。"
"大衍易吟四十首 其十","宋末元初","方回","德盛时逢险，乾刚坎在前。谚云姑少待，乐饮岂徒然。"
"大衍易吟四十首 其九","宋末元初","方回","屯初康险难，蒙上觉昏童。开辟乾坤后，君师大有功。"
"大衍易吟四十首 其八","宋末元初","方回","十年女乃字，守节以胜情。凡诸卦用六，观兹利永贞。"
"大衍易吟四十首 其七","宋末元初","方回","用九不为首，阳画位屯初。百八十五变，刚爻可舍诸。"
"大衍易吟四十首 其六","宋末元初","方回","六阴升已极，坤下战乎乾。建亥阳生处，居然复卦前。"
"大衍易吟四十首 其五","宋末元初","方回","阳爻极六位，进退贵因时。德则何忧亢，神而不可知。"
"大衍易吟四十首 其四","宋末元初","方回","乾坤用九六，义例析为三。朱子申欧说，开编请细探。"
"大衍易吟四十首 其三","宋末元初","方回","谓今三画卦，不自偶奇生。便指三为八，徒劳口舌争。"
"大衍易吟四十首 其二","宋末元初","方回","太极元无极，先天异后天。今人不识此，读易岂其然。"
"大衍易吟四十首 其一","宋末元初","方回","卦下观一彖，卦中求六爻。今人仅知此，著眼未为高。"
"小本兰亭二种","宋末元初","方回","子云可拟易论无，颇似兰亭细字模。始信圣经非小艺，不羞依样画葫芦。"
"山茶花","宋末元初","方回","石楠岩桂万年枝，方驾分花占四时。犀甲鹤头傲霜雪，入春犹见岁寒姿。"
"中秋雨","宋末元初","方回","瘴疠干戈脱此生，一隅略见旧承平。上元灯火中秋月，但苦人心不肯晴。"
"中秋前夕三首 其三","宋末元初","方回","山头月到天心小，林下秋生夜半寒。不待明朝已三五，四更仍续五更看。"
"中秋前夕三首 其二","宋末元初","方回","稍穿疏树残光碎，徐碾晴空素艳流。交过子时是明日，搀先半夜赏中秋。"
"中秋前夕三首 其一","宋末元初","方回","中秋无酒定醒然，清赏今宵月已圆。喜我小儿才五岁，犹能倚户望高天。"
"中望吴山下一汀是为杭州","宋末元初","方回","秦皇系缆北山头，一抹江边海变洲。百万生人无葬处，蜗争蚁战不如休。"
"为孙同签瓒题赵子昂马","宋末元初","方回","画马当年李伯时，长怀鲁直子瞻诗。朝廷□道人才盛，元祐风流再见之。"
"为牟德范题石湖遗墨意有未尽复赋五首 其五","宋末元初","方回","日长饥雀窥铛釜，雨过跳蛙上灶炉。莫笑晒书亡玉轴，荆州还识半人无。"
"为牟德范题石湖遗墨意有未尽复赋五首 其四","宋末元初","方回","传道府中浇茗碗，灵坚陇畔炷薰炉。银钩茧纸闲舒卷，锥也无时未是无。"
"为牟德范题石湖遗墨意有未尽复赋五首 其三","宋末元初","方回","不寻蓬岛求仙药，肯羡铜山侈赐炉。独有平生嗜古癖，谁知东郭履全无。"
"为牟德范题石湖遗墨意有未尽复赋五首 其二","宋末元初","方回","汉陵往事馀金碗，湘步空名尚铁炉。地下中郎今不作，典刑真属虎贲无。"
"为牟德范题石湖遗墨意有未尽复赋五首 其一","宋末元初","方回","青春日月羁尘鞅，朱夏乾坤炽暑炉。略对风檐紬古卷，閒愁吹得一星无。"
"为吴太初题初邻斋二首 其二","宋末元初","方回","三两茅庐一径深，略知住处未知心。元来有物先天地，难向君家屋畔寻。"
"为吴太初题初邻斋二首 其一","宋末元初","方回","此宅元无一物遮，问君隔壁是谁家。伏羲未画前头事，篱落傍边靠得些。"
"为徐企题李伯时马","宋末元初","方回","此画良真李伯时，形容飞动卒难诗。但将元祐苏黄作，开卷焚香朗诵之。"
"为魏塘王居士留三日二首 其二","宋末元初","方回","魏塘酒贱蟹螯肥，久要人情忍重违。呼妓访僧俱不必，醉三昼夜可言归。"
"为魏塘王居士留三日二首 其一","宋末元初","方回","水乡熟处未全饥，舟楫安行盗亦稀。乘兴聊为三日客，魏塘酒贱蟹螯肥。"
"予丁亥生壬寅年七十六留杭十二年","宋末元初","方回","吾生已是三分过，此地胡为一纪留。万事无心偶然耳，久将身世付浮休。"
"五月二夜闻雨大□□日至杭","宋末元初","方回","□凉唤起酒醒人，听雨更阑得句新。儿子远来作生□，□□□十六年身。"
"今春苦雨初有春半曾无十日晴之句去立夏无几日愈雨足成五诗 其一","宋末元初","方回","小楼欲下怕泥行，春半曾无十日晴。老眼看花如隔雾，只消卧听卖花声。"
"今春苦雨初有春半曾无十日晴之句去立夏无几日愈雨足成五诗 其三","宋末元初","方回","青梅未了已朱樱，春尽曾无十日晴。稍欲出城问蚕麦，生愁城外杜鹃声。"
"今春苦雨初有春半曾无十日晴之句去立夏无几日愈雨足成五诗 其四","宋末元初","方回","湖头准拟赏新晴，雨过风号万马声。宋玉未誇巫峡梦，杜陵翻作渼陂行。"
"今春苦雨初有春半曾无十日晴之句去立夏无几日愈雨足成五诗 其二","宋末元初","方回","今年草草过清明，春莫曾无十日晴。担上牡丹犹许见，城中浑不识莺声。"
"今春苦雨初有春半曾无十日晴之句去立夏无几日愈雨足成五诗 其五","宋末元初","方回","读书听雨过三更，定是明朝又不晴。就枕未鼾饥鼠出，掀书舐砚上灯檠。"
"元夕前雨不已二首 其二","宋末元初","方回","兰膏画炬出贫民，宝马香车属贵人。月姊雨师暗商榷，不须妆点上元春。"
"元夕前雨不已二首 其一","宋末元初","方回","节届烧灯奈若何，客楼三夜听霶?。春风有意催花信，小雨如酥不用多。"
"午节","宋末元初","方回","年年节与物相符，笋已成竿燕欲雏。客里不知端午近，卖花担上见菖蒲。"
"月月红花","宋末元初","方回","十二循环换律筒，芳葩长是笑春风。山家不识尧蓂荚，日历聊凭月月红。"
"木香花","宋末元初","方回","海南药物木香重，何似?松高架花。春晚日长香满院，天教富贵属诗家。"
"水仙花画","宋末元初","方回","□绘水仙陪鲁直，梅边更有子瞻形。苏兄黄弟神游处，重筑人间顿有亭。"
"王干三岭","宋末元初","方回","澄练平皋水屈盘，青苍松栎拥峰峦。霜晴村落全如画，一见都忘上岭难。"
"见梅","宋末元初","方回","翠竹阴森护槿篱，玉梅庭院粉墙攲。几年避地无人住，犹有花开一两枝。"
"丙申元日五绝 其二","宋末元初","方回","五更春雨细无声，石路溅泥齿屐鸣。后饮屠苏懒奔走，可能也喜鹁鸠晴。"
"丙申元日五绝 其五","宋末元初","方回","案上瓶梅阅两年，添花未有买花钱。东风恰似怜穷客，吹到新诗四五篇。"
"丙申元日五绝 其一","宋末元初","方回","新年仍著旧年衣，老健深惭七十希。一炷炉香拜天地，今春早早买船归。"
"丙申元日五绝 其三","宋末元初","方回","雪馀连雨满城泥，喝道宵行万马蹄。昨夜隔年书未点，瓶梅灯畔一枝低。"
"丙申元日五绝 其四","宋末元初","方回","送寒迎暖柳梢知，风自东来著意吹。百万人家贺新岁，几家荼垒有新诗。"
"东坡真迹","宋末元初","方回","欧苏一代两文忠，赖是滁阳起醉翁。谁欲儋州杀坡老，靖康战血鼓腥风。"
"兰花","宋末元初","方回","雪尽深林出异芬，枯松槁槲乱纷纷。此中恐是兰花处，未许行人著意闻。"
"兰亭","宋末元初","方回","细看僧字永和碑，谁见山阴落笔时。想像捧心□□□，□间几本话西施。"
"出城","宋末元初","方回","久病欣初愈，长忙爱暂閒。出城因送客，沿路得看山。"
"北本兰亭","宋末元初","方回","一千年想永和会，十九之传贞观摹。此本中原今第一，真成一字一骊珠。"
"北高峰屡欲登而辍","宋末元初","方回","拟上高峰最上头，篮舆已赁又还休。旧来诗眼如今别，添与江南一段愁。"
"四月一日早闻莺","宋末元初","方回","客里花都尽，初闻晓树莺。莺声虽已老，毕竟是莺声。"
"四月十二日饮陆君用见山堂","宋末元初","方回","砚几书床茂树间，花深竹密地宽閒。绿阴正是浓时节，遮尽人家只见山。"
"四月初二日出兵恰满一月百姓未得下城","宋末元初","方回","久谓兵当解，何知战未休。属方甜笋蕨，遽已艳葵榴。骨痛金疮作，心烦火色浮。满城俱闭户，不但一人愁。"
"正月十九日四更起读朱文公年谱至天大明赋十二首 其十二","宋末元初","方回","开禧嘉定擅权臣，地下眉头想更颦。侂远传衣至亡国，止缘不用读书人。"
"正月十九日四更起读朱文公年谱至天大明赋十二首 其十一","宋末元初","方回","考官蔡兹取三策，三奏赏音汪应辰。天下未尝无识者，近来识者亦无人。"
"正月十九日四更起读朱文公年谱至天大明赋十二首 其十","宋末元初","方回","澹庵老荐此诗人，屈道何妨可致身。负鼎干汤公岂肯，本来馀事压黄陈。"
"正月十九日四更起读朱文公年谱至天大明赋十二首 其九","宋末元初","方回","四世东南保太平，有君无相庙堂轻。具知人眼识朱子，独赵汝愚陈俊卿。"
"正月十九日四更起读朱文公年谱至天大明赋十二首 其八","宋末元初","方回","孟子告子辨内外，汉王项王争雌雄。谁欤著定会陔录，梭象终输与遁翁。"
"正月十九日四更起读朱文公年谱至天大明赋十二首 其七","宋末元初","方回","草制无知傅伯寿，问诗不答陈傅良。王淮林栗胡纮辈，仲尼日月曾何伤。"
"正月十九日四更起读朱文公年谱至天大明赋十二首 其六","宋末元初","方回","本无极老谓主静，不远复翁言内腴。纸上仙方谁解服，尾公羽化上天衢。"
"正月十九日四更起读朱文公年谱至天大明赋十二首 其五","宋末元初","方回","王道浪谈行霸说，儒言阴用佐禅机。贪狼弧矢观星象，天遣吾公辟此非。"
"正月十九日四更起读朱文公年谱至天大明赋十二首 其四","宋末元初","方回","乡国追封初岂意，师垣极品亦何心。考功郎议一字□，□相斯文上帝临。"
"正月十九日四更起读朱文公年谱至天大明赋十二首 其三","宋末元初","方回","独能有眼识延平，濂洛渊源集大成。早负性资专问学，后生岂可少先生。"
"正月十九日四更起读朱文公年谱至天大明赋十二首 其二","宋末元初","方回","颠杨仆墨诋苏张，推挽时君可帝王。轲死不传今再见，一时无数起臧仓。"
"正月十九日四更起读朱文公年谱至天大明赋十二首 其一","宋末元初","方回","夜寐若无三斗酒，夙兴不待五更钟。浩歌閒把铁如意，□慕先生忆卧龙。"
"汉臣明府与公度使君话吾州山水之胜有诗次韵二首 其一","宋末元初","方回","绣作群峰玉作川，笔端秋思浩无边。赐金增秩从民借，会费将军九万笺。"
"立夏五首 其五","宋末元初","方回","南华六祖老卢能，宇宙千灯复万灯。佛法平生吾不信，神交一二老诗僧。"
"立夏五首 其四","宋末元初","方回","路过偏岭暑风凉，草色连天七寸长。无限牛羊无树木，青青六月地椒香。"
"立夏五首 其三","宋末元初","方回","说与江湖故旧知，不曾得句未为诗。一更一至五更五，半是搔头不寐时。"
"立夏五首 其二","宋末元初","方回","齐侯北海楚南海，匹马扁舟我过之。一事略如陆务观，囊中真有万篇诗。"
"立夏五首 其一","宋末元初","方回","吾家正对紫阳山，南向宜添屋数间。百岁十分已过八，只消无事守穷閒。"
"记正月二十五日西湖之游十五首 其十一","宋末元初","方回","千山斫入亚夫营，佳墅名园怕近城。赖是白公资佛力，小留苍翠作秋声。"
"记正月二十五日西湖之游十五首 其六","宋末元初","方回","空埋贞观兰亭字，再出文城玉枕书。想见八梅冢无物，生前曾笑马相如。"
"记正月二十五日西湖之游十五首 其八","宋末元初","方回","炎炎赫赫忽荒寒，败瓦颓墙百顷宽。谁识旧朝大丞相，手携红妓倚阑干。"
"记正月二十五日西湖之游十五首 其二","宋末元初","方回","情知太乙已西游，筑馆焉能强挽留。此老平生让人者，佛来我去尚何求。"
"记正月二十五日西湖之游十五首 其三","宋末元初","方回","一夜缁郎刬醮坛，三清四圣化泥团。也曾输与林灵素，顶上曾缨德士冠。"
"记正月二十五日西湖之游十五首 其十五","宋末元初","方回","苏公堤畔水如天，又见侵疆筑葑田。遥望横斜似棋局，飞乌翘鹭自争先。"
"记正月二十五日西湖之游十五首 其九","宋末元初","方回","容堂何地可容人，一语忠规坐杀身。母死明年尔亦死，盗名犹谓再庚申。"
"记正月二十五日西湖之游十五首 其十三","宋末元初","方回","相逢剑客曳长巾，曾道西湖看尽人。石屋雨来春树暗，人琴两已作埃尘。"
"记正月二十五日西湖之游十五首 其七","宋末元初","方回","身为帝傅辩章公，慎恤奇丸侈后宫。更欲长生汲丹井，山中笑倒葛仙翁。"
"记正月二十五日西湖之游十五首 其四","宋末元初","方回","千树梅花斫半无，有人更欲涸西湖。曾思慎勿近前日，不看老彭观井图。"
"记正月二十五日西湖之游十五首 其十二","宋末元初","方回","业已通名敢退无，小为性命忍须臾。十年朝士知何限，不许游湖许见湖。"
"记正月二十五日西湖之游十五首 其十四","宋末元初","方回","六桥箫鼓日喧天，谁料年来渐索然。兴废荣枯都不识，一家活计一渔船。"
"记正月二十五日西湖之游十五首 其五","宋末元初","方回","石梁石柱石为碑，山拔泉飞石可移。两玉堂仙一髡叟，自应名字万年垂。"
"记正月二十五日西湖之游十五首 其一","宋末元初","方回","来舆去马禁城空，丰乐楼消一炬红。说与吴侬莫惆怅，龙墀犹化梵王宫。"
"记正月二十五日西湖之游十五首 其十","宋末元初","方回","一犁酥润万牛耕，饭碗人间系死生。公子楼头赏春雨，杏花树上听新莺。"
"先天易吟三十首 其二十八","宋末元初","方回","嗜欲损为益，荣华降是升。圆图观起处，生意伏阴凝。"
"先天易吟三十首 其二十六","宋末元初","方回","两重三画卦，半束百茎蓍。避就殊凶吉，元无巧与奇。"
"先天易吟三十首 其六","宋末元初","方回","八卦各为八，枝从干上横。厥初有何物，万物一根生。"
"先天易吟三十首 其八","宋末元初","方回","从来二生四，谁谓二生三。迷路求玄牝，精微未许探。"
"先天易吟三十首 其十七","宋末元初","方回","六爻六画后，六位六虚中。此处曾著眼，玄哉无极翁。"
"先天易吟三十首 其一","宋末元初","方回","不识第一画，羲皇运腕初。凭空说仪象，枉著汗牛书。"
"先天易吟三十首 其十","宋末元初","方回","子半至午半，南方旋北方。往来分逆顺，治乱判阴阳。"
"先天易吟三十首 其二十一","宋末元初","方回","天地囿于气，圣贤脩此心。范围非有许，生聚尚斯今。"
"先天易吟三十首 其二十二","宋末元初","方回","水旱尧汤有，先天数可推。圣君得贤相，翻是太平时。"
"先天易吟三十首 其十九","宋末元初","方回","先觉欲觉后，三峰列四图。求精由蕴入，言说本来无。"
"先天易吟三十首 其九","宋末元初","方回","首言天地易，次语赞羲皇。系传谁精玩，先看第一章。"
"先天易吟三十首 其七","宋末元初","方回","钟律及星历，军师兼井田。方圆两图在，万古立鳌天。"
"先天易吟三十首 其三","宋末元初","方回","高下乾坤位，东西日月门。正身当午立，一点认心源。"
"先天易吟三十首 其二十九","宋末元初","方回","独妙先天学，恭惟击壤翁。返观心是易，万化出胸中。"
"先天易吟三十首 其二十三","宋末元初","方回","神农尝毒药，轩后设难经。认取卦中意，仁心救未形。"
"先天易吟三十首 其二十四","宋末元初","方回","水平民不溺，谷播世无饥。气数如寒暑，能无理转移。"
"先天易吟三十首 其二十五","宋末元初","方回","谁识归奇意，专为禦患谋。将寒储纩絮，未暮贮膏油。"
"先天易吟三十首 其二","宋末元初","方回","舜禹昔禅位，曾将易问蓍。即知重八卦，已自伏羲时。"
"先天易吟三十首 其五","宋末元初","方回","四象写老少，两仪书偶奇。四从两上判，惟一邵翁知。"
"先天易吟三十首 其二十七","宋末元初","方回","画处本天地，占时通鬼神。自然大道理，丝发不由人。"
"先天易吟三十首 其十五","宋末元初","方回","圆象天仪转，方侔地里分。独超形器外，寂感一灵君。"
"先天易吟三十首 其十四","宋末元初","方回","瀛登唐治日，奎聚宋兴年。子午复南北，一声啼杜鹃。"
"先天易吟三十首 其十八","宋末元初","方回","万世复万世，人心无改时。此理本非古，伏羲先得之。"
"先天易吟三十首 其二十","宋末元初","方回","心法先天易，盍于离位求。傥非明出地，长夜使人愁。"
"先天易吟三十首 其十一","宋末元初","方回","有画无言语，斯文岂易知。人心对天一，更向画前窥。"
"先天易吟三十首 其四","宋末元初","方回","太极元无物，群生性命根。一奇仍一偶，万象满乾坤。"
"再题通政院王荣之八月杏花 其五","宋末元初","方回","种传董奉术韩湘，顷刻能开锦绣香。好画团圆明月夜，中秋天色变春光。"
"再题通政院王荣之八月杏花 其一","宋末元初","方回","红闹枝头二月寒，中秋还许两回看。君家泮水宫墙畔，吾道重春孔子坛。"
"再题通政院王荣之八月杏花 其二","宋末元初","方回","半秋凉意转春寒，似曲江头紫陌看。霜近核中仁再结，多调饧酪奉新欢。"
"再题通政院王荣之八月杏花 其四","宋末元初","方回","简斋诗老不重生，流月无声句绝清。好个杏花疏影里，秋空吹笛到天明。"
"再题通政院王荣之八月杏花 其三","宋末元初","方回","早开菖叶劝耕辰，八月繁华又一新。旧日举人应最喜，桂闱秋报杏园春。"
"再赠周国祥言相","宋末元初","方回","纷纷世上少全人，鹤睫分光照始真。李相头颅君莫笑，神仙犹现羽禽身。"
"同金汉臣徐蜚英小饮傍溪寺二首 其二","宋末元初","方回","高凭远眺酒频斟，谁识风前快饮心。州县长官胜邻境，秧畴水满树林阴。"
"同金汉臣徐蜚英小饮傍溪寺二首 其一","宋末元初","方回","万峰奇峭一川平，四月清和十日晴。蚕麦丰登宜把酒，山城只欠艳歌声。"
"后天易吟三十首 其三十","宋末元初","方回","学者欲学易，当观羑里时。如何是敬字，恐惧畏忧危。"
"后天易吟三十首 其二十九","宋末元初","方回","二五时难遇，沈沦下位多。乾潜与坤履，退谨养天和。"
"后天易吟三十首 其二十八","宋末元初","方回","易经之下卷，何以始恒咸。贞女家人利，如诗有二南。"
"后天易吟三十首 其二十七","宋末元初","方回","卦之凶者五，否剥未济三。如姤与归妹，深防女败男。"
"后天易吟三十首 其二十六","宋末元初","方回","祖考精神散，子孙能聚之。淫祠祭非鬼，萃涣义何居。"
"后天易吟三十首 其二十五","宋末元初","方回","亨嘉谁不愿，贞固士之常。乾体充刚健，坤爻认直方。"
"后天易吟三十首 其二十四","宋末元初","方回","彖辞六十四，三十四言贞。干事匪正固，难求心外亨。"
"后天易吟三十首 其二十三","宋末元初","方回","始屯终未济，世故信多艰。维坎刚中吉，周旋险难间。"
"后天易吟三十首 其二十二","宋末元初","方回","乾坤始开辟，六坎首经纶。士不知忧患，焉能免世氛。"
"后天易吟三十首 其二十一","宋末元初","方回","背于身不见，亦不见庭人。物我俱无与，方知止处真。"
"后天易吟三十首 其二十","宋末元初","方回","亨到离时见，贞从坎处来。归根培养熟，方解鼓风雷。"
"后天易吟三十首 其十九","宋末元初","方回","元亨犹利正，始可用纯乾。未了一贞字，何由保性天。"
"后天易吟三十首 其十八","宋末元初","方回","次谦终以巽，九卦至三陈。圣人有忧患，何况是凡人。"
"后天易吟三十首 其十七","宋末元初","方回","观身不见背，动体悉由心。向阳负阴处，离坎细推寻。"
"后天易吟三十首 其十六","宋末元初","方回","细玩文王卦，如何法地方。田从一井起，乡遂及要荒。"
"后天易吟三十首 其十五","宋末元初","方回","宗庙蒸尝礼，朝廷觐见仪。无穷天下事，不过似农时。"
"后天易吟三十首 其十四","宋末元初","方回","八列方隅位，四周分至时。画疆兴庶务，地矩囿天规。"
"后天易吟三十首 其十三","宋末元初","方回","阳生在十月，亥谓之天门。战乎乾者物，乾实战于坤。"
"后天易吟三十首 其十二","宋末元初","方回","役物至未极，分明土王时。嗣火孕金气，秋成方在兹。"
"后天易吟三十首 其十一","宋末元初","方回","君知已似嗣，音义古来同。万物生相续，南薰鼓巽风。"
"后天易吟三十首 其十","宋末元初","方回","雷风火泽水，独艮不言山。朔易指方位，万形消息间。"
"后天易吟三十首 其九","宋末元初","方回","万物天为大，中间地次之。成功付诸子，父母似无为。"
"后天易吟三十首 其八","宋末元初","方回","天一实生水，冬藏坎次乾。精神要休养，酝酿出春天。"
"后天易吟三十首 其七","宋末元初","方回","兑泽何言说，秋成看水田。黄云万万顷，滋润作丰年。"
"后天易吟三十首 其六","宋末元初","方回","万物皆相见，文明午日中。圣人南面立，品汇各亨通。"
"后天易吟三十首 其五","宋末元初","方回","震位东方木，胡为以帝言。一芽观出处，主宰见天根。"
"后天易吟三十首 其四","宋末元初","方回","易名缘变易，周义取周流。出震始终艮，当于此处求。"
"后天易吟三十首 其三","宋末元初","方回","世治常无乱，民安永不危。尚须西伯演，羲画可无之。"
"后天易吟三十首 其二","宋末元初","方回","位须分对待，气即验流行。羲体兼文用，俱由造化生。"
"后天易吟三十首 其一","宋末元初","方回","万古未来事，先天逆已知。卦中无不有，却要后天推。"
"后秋思五言五首 其五","宋末元初","方回","五房十昆仲，独许一身存。今日重阳日，登楼欲断魂。"
"后秋思五言五首 其四","宋末元初","方回","诗与风骚迫，文兼史汉长。半山非不尔，僻学汴梁亡。"
"后秋思五言五首 其三","宋末元初","方回","黄陈今不作，天地少诗人。不是诗人少，诗人未必真。"
"后秋思五言五首 其二","宋末元初","方回","诗老吾衰矣，秋风又飒然。黄花香五度，八十太公年。"
"后秋思五言五首 其一","宋末元初","方回","多病全然懒，微凉尚未寒。偶然无一事，蛛网雨中看。"
"庆陆仁重举男四首 其四","宋末元初","方回","积善悬知庆有馀，芝兰衮衮秀阶除。紫阳一滴泉源远，早聘名儒授四书。"
"庆陆仁重举男四首 其三","宋末元初","方回","升平重见上元天，箫鼓声中璧月圆。惟有高门更多喜，金盘分送洗儿钱。"
"庆陆仁重举男四首 其二","宋末元初","方回","相门佳气夜葱葱，早已凭熊更梦熊。二十此郎作文赋，乃翁仍是黑头公。"
"庆陆仁重举男四首 其一","宋末元初","方回","治郡年才半买臣，青春天上送麒麟。鼎来好事由阴德，曾活澄江十万人。"
"戏书","宋末元初","方回","万有非真偶有之，倏无合悟本无时。伯夷季札轻千乘，肯著春风护柳枝。"
"早桃花","宋末元初","方回","刘郎异种出天台，雪里夭夭解早开。邻舍觅花聊折送，祇应遥认是红梅。"
"朱字兰亭","宋末元初","方回","倾城国色著胭脂，红字兰亭又出奇。比换鹅书更姿媚，一杯卯酒醉西施。"
"杂书五首 其五","宋末元初","方回","饶君遒紧日千篇，未办骊珠出九渊。欲诣彭城陈正字，须参南岳赵章泉。"
"杂书五首 其四","宋末元初","方回","一毫不敢昧苍天，生世明年七十年。自恨肉身无报答，日常饱饭夜安眠。"
"杂书五首 其三","宋末元初","方回","细修佳传酬知己，曲就微生赖若人。一点报恩心独在，时时常见梦中身。"
"杂书五首 其二","宋末元初","方回","卜世周家谓过之，从来历数亦难知。岂期河洛亡三翮，不比房心续续微。"
"杂书五首 其一","宋末元初","方回","鼻涕垂颐银竹冻，脑脂遮眼黑花飞。此身尚觉非吾有，焉问人间万事非。"
"次韵汉臣闵口渡","宋末元初","方回","岁月匆匆雁往回，马头西去又东来。不知自有乾坤后，几度芦花谢复开。"
"次韵芝田上人子虚二首 其二","宋末元初","方回","为问葛藤禅律论，口钳舌结更无言。何如了办眼前事，且说诗家不二门。"
"次韵芝田上人子虚二首 其一","宋末元初","方回","年长山僧五十秋，每携诗卷过吾楼。老衰英妙心相似，灵隐亭前水不流。"
"次韵吴僧魁一山十绝 其七","宋末元初","方回","长安应制住红楼，浪惹玄都紫陌愁。天目有山无捷径，落花莫放出溪流。"
"次韵吴僧魁一山十绝 其一","宋末元初","方回","百结袈裟破唐帽，子为何物我为谁。孰知各有直钩钓，解出珊瑚海底枝。"
"次韵吴僧魁一山十绝 其二","宋末元初","方回","天河泻水洗心君，瞎眼能观聩亦闻。不是唐皇迎佛骨，大颠焉得见韩文。"
"次韵吴僧魁一山十绝 其三","宋末元初","方回","潘江陆海一笑唾，暂借禅衣隐此身。坡谷两翁合为一，座间始可著斯人。"
"次韵吴僧魁一山十绝 其九","宋末元初","方回","东南衲子密如云，何限参寥与惠勤。泉下欧苏今不作，伽佗祇夜乱纷纷。"
"次韵吴僧魁一山十绝 其十","宋末元初","方回","高安僧宝姚圆至，盐水谁其成酱冰。莫为猢狲打筋斗，回头不记读书灯。"
"次韵吴僧魁一山十绝 其六","宋末元初","方回","己学故学天隐说，多因误剃镜中头。戏拈当日颜良案，两足何堪踏两舟。"
"次韵吴僧魁一山十绝 其八","宋末元初","方回","隋朝桧下访仙真，五十年前夜榻身。至道宫前天目顶，羡公去作卧云人。"
"次韵吴僧魁一山十绝 其五","宋末元初","方回","筠溪四十三岁夭，师弟与兄传夜衣。国手棋高更有著，百年政恐疾于飞。"
"次韵张鹏飞三绝 其三","宋末元初","方回","雪天人品最高者，蓑笠江干一钓竿。才有侍儿焉识此，党晖陶谷总酸寒。"
"次韵张鹏飞三绝 其二","宋末元初","方回","酒箴酒颂日夜读，后喜伯伦前子云。浪说平生三万卷，一言无用总虚文。"
"次韵张鹏飞三绝 其一","宋末元初","方回","舐犊区区笑老牛，阿瞒焉恤一杨彪。英雄误理大床话，卖药惟应学伯休。"
"次韵陈正之团扇画一鱼二首 其二","宋末元初","方回","妙得濠梁趣，任公犗肯吞。□泉如有待，头角上天门。"
"次韵陈正之团扇画一鱼二首 其一","宋末元初","方回","莫想银丝脍，冰盘一醉吞。好为玉带佩，朝谒九重门。"
"次韵金汉臣见雪闻雁二首 其二","宋末元初","方回","月暗云迷度杳冥，飞鸣未肯落寒汀。得无田里声相似，独此长官能细听。"
"次韵金汉臣见雪闻雁二首 其一","宋末元初","方回","山城酒薄客愁浓，卧厌秋霖万事慵。九月十月忽飞雪，北人南人俱笑容。"
"次韵赵宾旸见寄长句","宋末元初","方回","百忧攻心成白首，不少自宽死已久。我初作郡犹未贫，□□比□□□□。"
"次韵徐赞府蜚英八首 其八","宋末元初","方回","老农持底报君公，十日甘霖五日风。夜静山中看天象，福星偏许照江东。"
"次韵徐赞府蜚英八首 其七","宋末元初","方回","屏除呵殿少人知，随马囊诗更有谁。五百不来村落静，自然生齿似螽斯。"
"次韵徐赞府蜚英八首 其六","宋末元初","方回","摩拊茕嫠达下情，领州作县总书生。清诗要自清心出，比自新安水更清。"
"次韵徐赞府蜚英八首 其五","宋末元初","方回","骑入州城出县城，不须人送不须迎。连峰峻岭崎岖极，政自胸中掌样平。"
"次韵徐赞府蜚英八首 其四","宋末元初","方回","悬崖复岭间冈坡，如此天边远碧何。谁道此中曾得句，道傍老树阅人多。"
"次韵徐赞府蜚英八首 其三","宋末元初","方回","树形万怪石千奇，我亦曾行亦有诗。焉得一官如长吏，出郊长是看山时。"
"次韵徐赞府蜚英八首 其二","宋末元初","方回","高低田水入溪流，溪岸閒横野渡舟。麦饭家家甑中有，永无犊佩起山头。"
"次韵徐赞府蜚英八首 其一","宋末元初","方回","长官行县课农书，耕叟治田贾趁虚。上到岭头望应喜，人烟今密旧时疏。"
"次韵康庆之催借所著及谢见过 其一","宋末元初","方回","闻道公家所著书，担囊荷箧喘肩夫。定应未肯轻传借，良贾深藏有若无。"
"次韵康庆之催借所著及谢见过 其二","宋末元初","方回","胸涵太古恐无邻，面著微埃讵许亲。顾肯城南访穷巷，松风时煮一瓯春。"
"次韵康庆之题予桐江诗卷 其一","宋末元初","方回","每愧诗无古风调，背山楼阁晒花裈。稍知海若吞河伯，敢眩蹄涔一勺浑。"
"次韵阎学士靖轩赠受益山居二首 其二","宋末元初","方回","八月涛江五月湖，画图一见粟生肤。君家奄有两奇观，更觉天真胜画图。"
"次韵阎学士靖轩赠受益山居二首 其一","宋末元初","方回","十里方诸影绿鬟，空濛潋滟一窗间。天河不洗读书眼，未可同君上此山。"
"江行大雨水涨四首 其四","宋末元初","方回","何处岸颓漂大树，明朝水落阁平滩。村民争剪为薪去，万事从前预料难。"
"江行大雨水涨四首 其三","宋末元初","方回","踏竿倒挂似飞猱，水长船行拂树梢。忽讶平途成峻濑，更怜危石没深涛。"
"江行大雨水涨四首 其二","宋末元初","方回","一夜水高丈五六，移舟稳傍渔家宿。矶头浪急上滩难，舟子索钱赛神福。"
"江行大雨水涨四首 其一","宋末元初","方回","客路由来但喜晴，山深何况更舟行。孤篷酒醒三更雨，滴碎愁肠是此声。"
"牟德范题范石湖墨迹次韵","宋末元初","方回","亨衢进补华虫衮，暮景归调姹女炉。此老笔端今或有，乾淳蹉了后来无。"
"红蔷薇花","宋末元初","方回","月桂金沙各斗春，蔷薇红透更精神。虽然面似佳人笑，满体锋铓解刺人。"
"至节前一日六首 其六","宋末元初","方回","心情诗卷无佳句，时节梅花有好枝。较似后山更平澹，一生爱诵石湖诗。"
"至节前一日六首 其五","宋末元初","方回","客子光阴诗卷里，杏花消息雨声中。我谓简斋此奇句，元来出自后山翁。"
"至节前一日六首 其四","宋末元初","方回","莼羹鲈鲙鉴湖风，想像依稀老放翁。惜为平原多一出，诗名元已擅无穷。"
"至节前一日六首 其三","宋末元初","方回","灯前一影客中身，鸡未鸣时起已频。每日盆梅千百担，倚楼閒作看花人。"
"至节前一日六首 其二","宋末元初","方回","征羌汉将赵充国，赐履齐侯周太公。虚叟纪年亦云尔，五湖四海一诗穷。"
"至节前一日六首 其一","宋末元初","方回","少陵早是沧浪客，马援真成矍铄翁。四十五年忝科第，一生心与布衣同。"
"舟行青溪道中入歙十二首 其十二","宋末元初","方回","歙州民与睦州民，比似吴儿大较贫。为问山中有何好，山中剩有读书人。"
"舟行青溪道中入歙十二首 其十一","宋末元初","方回","蕨拳欲动茗抽芽，节近清明路近家。五日缓行三百里，夹溪随处有桃花。"
"舟行青溪道中入歙十二首 其十","宋末元初","方回","青溪元是歙东乡，吾祖于时肯宝黄。避地江南结庐处，同时邻舍有严光。"
"舟行青溪道中入歙十二首 其九","宋末元初","方回","花间预想到家时，笋蕨堆盘荐酒卮。点检儿童参小学，招呼朋友说新诗。"
"舟行青溪道中入歙十二首 其八","宋末元初","方回","野桃篱落鹊双鸣，春晓微寒放嫩晴。汛扫松楸家已近，犹馀七日是清明。"
"舟行青溪道中入歙十二首 其七","宋末元初","方回","刺桐花发草如蓝，欲卸绵袍剪纻衫。一夜春霜忽如雪，江南天气不宜蚕。"
"舟行青溪道中入歙十二首 其六","宋末元初","方回","夜寒如觉有猿吟，积翠重苍万壑深。下水轻舟弦脱箭，盘山细路线穿针。"
"舟行青溪道中入歙十二首 其五","宋末元初","方回","晚风微劲喜新晴，夜半船窗漏月明。卧看孤篷摇水影，悠然枕上一诗成。"
"舟行青溪道中入歙十二首 其四","宋末元初","方回","水杨梢上欲绵飞，犹觉春寒未解围。为怕江风吹客梦，船篷缺处塞蓑衣。"
"舟行青溪道中入歙十二首 其三","宋末元初","方回","乘时盗贼起风尘，战血苔痕几度春。古庙仅能存大树，荒山犹自少行人。"
"舟行青溪道中入歙十二首 其二","宋末元初","方回","立岸儿童看客过，人烟近处放牛多。万株漫自栽桑柘，一缕何曾织绮罗。"
"舟行青溪道中入歙十二首 其一","宋末元初","方回","覆野春阴不肯晴，舟中无酒亦无饧。故教客子知寒食，时有梨花一树明。"
"芍药花","宋末元初","方回","眼中不复见姚黄，从古扬州亚洛阳。何止中郎虎贲似，政堪花相相花王。"
"行于潜县南田中","宋末元初","方回","曾蹑危桥入县行，萧然无处觅诗情。不如涉浅田南过，天目山长一抹横。"
"行宫西门","宋末元初","方回","翠华东幸缔和盟，从此君王罢北征。宿卫周庐无处所，野人畦菜傍宫城。"
"西斋","宋末元初","方回","偶得西斋字，向西开此斋。人间诗眼少，天下夕阳佳。"
"西湖答","宋末元初","方回","浓妆淡抹比蛾眉，多谢苏仙内翰诗。若使朝廷无宰嚭，未妨宫掖有西施。"
"观丧事","宋末元初","方回","悠悠谁到百年身，百万杭民一聚薪。棺内棺前争几许，挽郎自是白须人。"
"观蚁迁知雨","宋末元初","方回","行行密密复疏疏，衔子沿阶粟粒如。几夜夏寒疑未雨，槐安国有五行书。"
"过长安市","宋末元初","方回","算橘租菱小市哗，堰头桥尾约千家。人家已尽无人处，时见芙蓉一岸花。"
"过石门","宋末元初","方回","麦田下种稻田乾，秋尽江南亦未寒。水净风微船牵慢，莼花蕴草尽堪看。"
"过临平二首 其二","宋末元初","方回","行在名存一梦惺，西湖路近六长亭。陈桥驿与临平镇，兴废何人了汗青。"
"过临平二首 其一","宋末元初","方回","临平山下汎归船，何必荷花五月天。记取五更霜□□，□芳桥买小鱼鲜。"
"过临平镇","宋末元初","方回","楼船载甲晓闻钲，知是何营将校行。百五十年兴废事，韩家军马战临平。"
"过崇德县","宋末元初","方回","枯柳无风影不摇，败墙颓屋意萧萧。忽然唤醒承平梦，犹有红栏夹画桥。"
"过湖口望庐山","宋末元初","方回","江行初见雪中梅，梅雨霏微棹始回。莫道无人肯相送，庐山犹自过湖来。"
"闭户","宋末元初","方回","闭户瓶梅满屋香，小楼微醉月昏黄。三更独坐犹无寐，更欲移花近枕傍。"
"问西湖","宋末元初","方回","谁将西子比西湖，旧日繁华渐欲无。始信坡仙诗是谶，捧心国色解亡吴。"
"两邻家一主人群姬歌饮至夜半一母妻哭官检魇死者","宋末元初","方回","歌喉弦指粉红腮，群拥山翁醉玉颓。政恐真欢犹是假，不如邻妇哭真哀。"
"别后","宋末元初","方回","朋簪连日醉如泥，别后临流意自迷。语燕驻空相尔汝，飞花吹岸各东西。"
"听航船歌十首 其十","宋末元初","方回","船头船尾唱歌声，苏秀湖杭总弟兄。喝拢喝开不相照，阿牛贼狗便无情。"
"听航船歌十首 其九","宋末元初","方回","赌钱输了阿侬哥，黄草单衫破孔多。相趁缩砂红豆客，霜风九月上淮河。"
"听航船歌十首 其八","宋末元初","方回","南姚村打北姚村，鬼哭谁怜枉死魂。争似梢工留口吃，秀州城外鸭馄饨。"
"听航船歌十首 其七","宋末元初","方回","雇载钱轻载不轻，阿郎拽牵阿奴撑。五千斤蜡三千漆，宁馨时年欲夜行。"
"听航船歌十首 其六","宋末元初","方回","南到杭州北楚州，三江八堰水通流。牵板船篙为饭碗，不能辛苦把锄头。"
"听航船歌十首 其五","宋末元初","方回","十千债要廿千偿，债主仍须数倍强。定是还家被官缚，且将贯百寄妻娘。"
"听航船歌十首 其四","宋末元初","方回","四千五百魏塘船，结拆船牙解半千。一千修柁贯三米，三日盘缠无一钱。"
"听航船歌十首 其三","宋末元初","方回","家住斜塘大户边，时荒米贵欠他钱。从此驾船归不得，无钱且驾小航船。"
"听航船歌十首 其二","宋末元初","方回","莫笑船家生事微，新红米饭绿蓑衣。一声欸和一声乃，谁识人间有是非。"
"听航船歌十首 其一","宋末元初","方回","北来南去雁还飞，四十年间万事非。惟有航船歌不改，夜深老泪欲沾衣。"
"孚舟亭新成赋十绝 其九","宋末元初","方回","向来人唤老梢工，解使帆樯八面风。今日钓鱼亦无力，劣能听雨卧船篷。"
"孚舟亭新成赋十绝 其一","宋末元初","方回","岸人胆落傍船看，鼍吐鲸吞一叶寒。鬼伯神官莫狂荡，灵台无愧自平安。"
"孚舟亭新成赋十绝 其二","宋末元初","方回","南北东西四面看，舸轩虽窄自心宽。永无金马门边梦，岂有黄牛峡里滩。"
"孚舟亭新成赋十绝 其六","宋末元初","方回","心许天知不愧天，酣风醉月仰天眠。自疑略似知章马，人道还如太乙莲。"
"孚舟亭新成赋十绝 其八","宋末元初","方回","人间踏地有风波，归老山林莫问他。身是我船心是柁，早寻岸泊奈侬何。"
"孚舟亭新成赋十绝 其三","宋末元初","方回","春浓面面透花香，秋皎团团转月光。窗户总空天是壁，如吾肺腑没遮藏。"
"孚舟亭新成赋十绝 其七","宋末元初","方回","不须有客问张凭，且要无人觅庾冰。好是夜寒风浪静，月明空载一孤僧。"
"孚舟亭新成赋十绝 其五","宋末元初","方回","傍石横陈八柱亭，一篷撱矮似船形。松声浪作风涛吼，何处风涛不惯经。"
"孚舟亭新成赋十绝 其四","宋末元初","方回","六爻虚实相为用，二位高卑各有宜。顺抚说随心不爽，风漂罗刹有还时。"
"寿昌郑生入天目山礼僧","宋末元初","方回","欲作空门补处人，如何头上裹头巾。曹溪一夜传衣钵，元是当年行者身。"
"张棕仲实见惠江阴丘本","宋末元初","方回","绝喜他乡见似人，颇如画手善传神。忽思今昔无穷事，十五回经癸丑春。"
"李仲宾墨竹四首 其四","宋末元初","方回","渭川千亩入毫端，子美临风野色寒。不是画师即诗客，可能收拾与人看。"
"李仲宾墨竹四首 其三","宋末元初","方回","心空节劲翠筠浓，冷笑凡花诲冶容。可是人间秋水碧，东方七宿应苍龙。"
"李仲宾墨竹四首 其二","宋末元初","方回","春生夏长出墙头，含箨新梢玉版抽。宜雪宜霜无不可，如椽且与貌宜秋。"
"李仲宾墨竹四首 其一","宋末元初","方回","乾坤各各变三爻，坎兑相依似泰交。认得易中甘节卦，箨龙贞干写烟梢。"
"李花","宋末元初","方回","仙根判耦得无差，春对夭桃夏对瓜。此岂轻浮閒果子，白花亦复胜红花。"
"村女","宋末元初","方回","青荷叶伞茜裙红，随母归宁省外翁。莫笑梳装未京样，兵馀犹见太平风。"
"村路有呼予老朝奉者","宋末元初","方回","真公真相自难诬，非相非公亦好谀。谁忽谓予老朝奉，心知不是赝称呼。"
"杨花","宋末元初","方回","燕忙莺懒听芳词，忆醉西湖画舫时。山墅不知春早晚，隔墙数点堕书帷。"
"泛浙江二首 其二","宋末元初","方回","海门山到富春山，碍石冲沙水几湾。不是此江故盘屈，雪涛何得诧吴蛮。"
"泛浙江二首 其一","宋末元初","方回","不为潮从海上生，元来水浅浪波平。屈曲盘旋船百转，始知从古浙江名。"
"纸窗","宋末元初","方回","梅水仙花插古铜，纸窗通日不通风。天香何假龙涎爇，地暖无劳兽炭烘。"
"辛丑九日五首 其五","宋末元初","方回","往岁金台屡据鞍，居庸雁字仰天看。中秋蟹断□花绝，红叶西山九日寒。"
"辛丑九日五首 其四","宋末元初","方回","何事清秋已衣绵，微寒最怯倚楼天。江南今岁黄花早，醉嚼重阳半月前。"
"辛丑九日五首 其三","宋末元初","方回","五度秋光过古希，节名良是叹人非。吾州大火前辛丑，问政山头伐木归。"
"辛丑九日五首 其二","宋末元初","方回","世间何事不空无，万古年年九日徂。最忆吾家先叔父，塘头一树紫茱萸。"
"辛丑九日五首 其一","宋末元初","方回","政恐登高枉断肠，今年恰值雨重阳。晨兴中酒情怀懒，满眼黄花满屋香。"
"连夜书 其四","宋末元初","方回","腐儒休致懒弹冠，楼倚新秋午夜阑。木德临参照南斗，江湖一稔百忧宽。"
"连夜书 其一","宋末元初","方回","独倚西楼夜渐深，下弦月欲近觜参。立秋是日微微雨，病暑衰翁稍慰心。"
"连夜书 其二","宋末元初","方回","斜向西南月半弯，五更正值毕叉间。朝来骤有风兼雨，红晕饶添一大环。"
"连夜书 其三","宋末元初","方回","秋凉断是合还家，三伏今年暑倍加。病痛百般营药草，精神一半减菱花。"
"饮归","宋末元初","方回","潋滟红深百盏浇，醉归不觉路迢迢。临分情味殷勤甚，暗遣人扶过画桥。"
"饮孤山六一泉有感","宋末元初","方回","解后犹存石柱梁，周家九鼎尚沦亡。此泉只是寻常水，为有欧苏姓字香。"
"和李鹤田乙未赠李个庵","宋末元初","方回","这个庵中这个人，莫将两个认心身。一个亦无羲□□，□于此处玩天真。"
"垂欲归主客皆至","宋末元初","方回","荒林野冢古原头，倚树何人识故侯。幽僻阒寥变欢笑，针锋芥子忽相投。"
"夜读","宋末元初","方回","楼西落照炫新晴，檐雨犹馀点滴声。信手取书开数叶，秋凉初喜夜灯明。"
"始暖","宋末元初","方回","垢汗熏蒸虮虱肥，花前未洗雪泥衣。到家儿女应相讶，四载漂零仅一归。"
"松下茅屋图","宋末元初","方回","一株松下一茅屋，何处山中此景无。煨芋老翁常闭户，世人从此画成图。"
"武林书事九首 其九","宋末元初","方回","我有敝庐在何许，南紫阳山北黄山。烟耕雨钓付儿辈，一榻高枕松声间。"
"武林书事九首 其八","宋末元初","方回","兰阇兰阇一弹指，高鼻人人俱喜欢。北客近知郎罢语，南人许拜乞银官。"
"武林书事九首 其七","宋末元初","方回","论斤买齑遗俗在，街头商贾问童儿。不知此菜从何采，指似深宫故殿基。"
"武林书事九首 其六","宋末元初","方回","岁在戊午正月五，代宰臣供万寿诗。凤凰山下芙蓉阁，龙础无踪世不知。"
"武林书事九首 其五","宋末元初","方回","狐狸夜号歌舞地，荆棘非复向朱门。有人政自不可测，一斛槟榔五百裈。"
"武林书事九首 其四","宋末元初","方回","公田坐谪魏京兆，一往不招江上魂。天道无知善人哑，全家死盗五孙存。"
"武林书事九首 其三","宋末元初","方回","金石典古吕伯可，风霜清耸方巨山。尚见八音合韶乐，早能九鼎象神奸。"
"武林书事九首 其二","宋末元初","方回","竹林七贤六有子，何独无闻刘伯伦。梦想先师授书处，城东风雨卧荒坟。"
"武林书事九首 其一","宋末元初","方回","明年老子六十一，最忆只身三十时。岂料衰迟脱离乱，三孙三女四男儿。"
"苦雨","宋末元初","方回","拟勒移文问雨龙，麦秋忍不念吾农。黄云万顷成泥烂，偏与閒檐活瓦松。"
"雨馀早起五首 其五","宋末元初","方回","懒照青铜雨垫巾，试将攲正问傍人。含羞小婢无言去，应笑髭须总似银。"
"雨馀早起五首 其四","宋末元初","方回","浓绿园林晓雨新，莺啼近树不疑人。千枝罂粟红如锦，谁谓侬家已送春。"
"雨馀早起五首 其三","宋末元初","方回","密树阴阴小石台，雨馀更绿几痕苔。蜗牛上到葵花顶，日出如何下得来。"
"雨馀早起五首 其二","宋末元初","方回","枝枝红药蕊头偏，应是难禁宿雨湔。好物不扶扶恶物，已耘死草更昂然。"
"雨馀早起五首 其一","宋末元初","方回","灯暗窗明暖又寒，破鞋不待藓痕乾。惜花爱笋人谁解，冒雨行来百匝看。"
"鱼亭观山","宋末元初","方回","人间第一歙州山，绝妙鱼亭古道间。描取此奇入诗句，西游端的不虚还。"
"信州道士萧了空坐逝或见其在湘潭总府贰萧公用之为作赞亦自号悟空 其二","宋末元初","方回","可能吸露更餐风，一悟悬知了万空。何似老夫酒肉汉，死时合眼闭棺中。"
"南高峰至其下不高","宋末元初","方回","远望生愁陟降劳，峥嵘窣堵据金鳌。今朝身到南山下，渐近元来总不高。"
"复记乙酉重九","宋末元初","方回","无酒无钱不可赊，穷居犹胜走天涯。晴轩小圃篱门掩，时有人来觅菊花。"
"春日小园即事十首 其十","宋末元初","方回","身隐山中聊复尔，诗传海外岂其然。□间日有人携酒，□恼如天亦醉眠。"
"春日小园即事十首 其九","宋末元初","方回","四十九时初作郡，帆风笠雨十馀年。野花山鸟应相笑，依旧归来无一钱。"
"春日小园即事十首 其八","宋末元初","方回","莳药移花撰石名，稍加心匠可经营。天真不假人为力，绿树啼莺一两声。"
"春日小园即事十首 其七","宋末元初","方回","颓然无用一憨痴，虽老元来未可欺。鼻涕垂颐病拥塞，幽花香处最先知。"
"春日小园即事十首 其六","宋末元初","方回","傍宅荒山几许长，荛夫芸子纵牛羊。何当尽与栽桃李，叠石周遭筑短墙。"
"春日小园即事十首 其五","宋末元初","方回","城中谁道有花村，吟出园门醉入门。共笑老人骑老马，病身俱瘦壮心存。"
"春日小园即事十首 其四","宋末元初","方回","摘花不恤种花难，几日工夫一日残。最是好花留不得，不如只种菜花看。"
"春日小园即事十首 其三","宋末元初","方回","长忆江湖看雨时，插天挂尾玉龙垂。归来老手今无用，养小鱼虾掘小池。"
"春日小园即事十首 其二","宋末元初","方回","小亭新筑赏天香，恍惚春风旧洛阳。人道此翁畦菜手，元来亦解种姚黄。"
"春雨不已甚忧蚕麦二首 其二","宋末元初","方回","笼炊汤沸饼如银，辛苦焉知种麦人。今岁夏初似高凤，黄云欲割半沉沦。"
"春雨不已甚忧蚕麦二首 其一","宋末元初","方回","提篮采叶雨淋淋，蚕妇无言恨自深。绮陌惜花小儿女，愁眉相似不同心。"
"春晚杂兴十二首 其十二","宋末元初","方回","芳草茸茸没屦深，清和天气润园林。霏微小雨初晴处，暗数青梅立树阴。"
"春晚杂兴十二首 其十一","宋末元初","方回","城市尘埃不见诗，西村东坞可寻谁。夏前十日尝新麦，政是江南最好时。"
"春晚杂兴十二首 其十","宋末元初","方回","桐花落尽熟朱樱，无数珍禽绕树鸣。绣羽翠衿政堪玩，伊谁轻著弹丸惊。"
"春晚杂兴十二首 其九","宋末元初","方回","溪鱼山笋佐新篘，大胜长安上酒楼。春老犹寒宿酲困，酴醾花下拥绵裘。"
"春晚杂兴十二首 其八","宋末元初","方回","尪羸老马尚堪骑，象笏金章已属谁。政使死时无一物，清心壮胆有天知。"
"春晚杂兴十二首 其七","宋末元初","方回","随分栽蔬复种花，逐时温酒又煎茶。两儿能售严州屋，便可归来共一家。"
"春晚杂兴十二首 其六","宋末元初","方回","岂有耶溪父老钱，无朝无暮在樽前。樱桃豌豆分儿女，草草春风又一年。"
"春晚杂兴十二首 其五","宋末元初","方回","漫浪桐江一把麾，往来今积十年诗。次山自序舂陵集，岂望夔州杜二知。"
"春晚杂兴十二首 其四","宋末元初","方回","午亭春醉耸吟肩，终是风流不愧天。屑麦调酥慢熬火，牡丹花共菊芽煎。"
"春晚杂兴十二首 其三","宋末元初","方回","卖茶犹说有征讥，蕨菜何为入市稀。往往提篮采山者，怕逢猛虎竟空归。"
"春晚杂兴十二首 其二","宋末元初","方回","林下萧然一秃翁，吟髭全白醉颜红。米盐薪炭时时绝，自古诗人例合穷。"
"春晚杂兴十二首 其一","宋末元初","方回","七年守郡罢三年，卖尽山中五顷田。书籍可捐衣可典，犹能醉面仰看天。"
"春寒","宋末元初","方回","灯节萧条雷后雪，花天料峭雨馀霜。经旬不出无情绪，恰见鹅儿似酒黄。"
"秋日","宋末元初","方回","尽日秋园掩竹扉，小堂临砌坐斜晖。有心觅句无心得，畦叟浇花蚱蜢飞。"
"秋日古兰花十首 其十","宋末元初","方回","楚词兰有晦翁注，模写真容本陆玑。不待花开著囊贮，紫茎绿叶可熏衣。"
"秋日古兰花十首 其九","宋末元初","方回","一干一花山谷语，今兰不是古时兰。重阳菊畔千丝紫，隆准曾孙却解看。"
"秋日古兰花十首 其八","宋末元初","方回","雪丝松细紫团栾，今代无人识古兰。本草图经川续断，今人误作古兰看。"
"秋日古兰花十首 其七","宋末元初","方回","纫兰为佩楚忠臣，直道从来不屈身。为报拖金鸣玉者，如君多是折腰人。"
"秋日古兰花十首 其六","宋末元初","方回","椒浆桂酒蕙蒸殽，学子人能诵楚骚。惟有籍兰无识者，老夫对尔首频搔。"
"秋日古兰花十首 其五","宋末元初","方回","大似斯文不遇时，无人采佩世无知。援琴与鼓猗兰操，五百年间一退之。"
"秋日古兰花十首 其四","宋末元初","方回","玉露金风喜乍凉，紫茎绿叶荐秋芳。今年最好中秋月，更著秋兰月下香。"
"秋日古兰花十首 其三","宋末元初","方回","远闻香淡近闻浓，紫穗丝丝吐雪茸。不识幽人殢姝子，儿曹方醉木芙蓉。"
"秋日古兰花十首 其二","宋末元初","方回","可待清秋菊共芳，春苗夏叶已先香。握兰故事人谁识，夙世庞眉汉署郎。"
"秋日古兰花十首 其一","宋末元初","方回","绿叶梢头紫粟攒，离骚经里古秋兰。时人误唤孩儿菊，惟有诗翁解细看。"
"秋后渐凉","宋末元初","方回","楼东清晓起参旗，火伏三金喜应期。车马尘中犹苦热，故山已是早凉时。"
"秋思七言八首 其八","宋末元初","方回","菊殿百花梅第一，重阳节过小春来。年年岁岁身长健，摆去穷愁醉几杯。"
"秋思七言八首 其七","宋末元初","方回","七旬有二传凶问，九月初三记诞辰。客里偶然逢此日，淮思江望泪痕新。"
"秋思七言八首 其六","宋末元初","方回","早遇鹤山先生子，晚登和义郡王门。静翁道翁两知己，恸哭新坟接旧坟。"
"秋思七言八首 其五","宋末元初","方回","郎官己未老秋崖，丞相庚申老讷斋。己亥□螭竹坡老，吾乡三老挂予怀。"
"秋思七言八首 其四","宋末元初","方回","将相共扶黄道日，神仙独隐紫阳山。云深夜注参同契，身在虚无缥缈间。"
"秋思七言八首 其三","宋末元初","方回","大庾岭头梅挂月，居庸关外草连天。马牛风古不相及，障雾饕风一梦然。"
"秋思七言八首 其二","宋末元初","方回","重阳时节黄花近，老子情怀白发新。点检客囊无一物，江湖七十五年身。"
"秋思七言八首 其一","宋末元初","方回","久不作诗诗律废，时须饮酒酒皆悭。翠微云外宣平宅，一棹归欤隐此山。"
"荠菜花","宋末元初","方回","斗草吴王眩越娃，终然输与老陶家。雪挑霜煮春无尽，不似吾园荠菜花。"
"虽然吟五首 其五","宋末元初","方回","屋上炊烟屋下灯，客来汲井具瓶绳。虽然此是寻常物，不是承平见不能。"
"虽然吟五首 其四","宋末元初","方回","大妇银钗小绿裙，采茶洗菜踏溪云。虽然此是寻常物，一旦无踪为过军。"
"虽然吟五首 其三","宋末元初","方回","桑柘阴阴间苧麻，店前下马便斟茶。虽然此是寻常物，乱后空村没一家。"
"虽然吟五首 其二","宋末元初","方回","沽酒人家短竹篱，门前三两牧牛儿。虽然此是寻常物，军马才过不见之。"
"虽然吟五首 其一","宋末元初","方回","林下机声复碓声，时时犬吠又鸡鸣。虽然此是寻常物，村落闻之即太平。"
"送方岩夫四首 其四","宋末元初","方回","紫阳山下一灯寒，曾守桐庐七里滩。空手去官□一物，诗名聊得继方干。"
"送方岩夫四首 其三","宋末元初","方回","巨山蒙仲昔同官，对峙诗家两将坛。昭武即今闻有子，文星高照七闽寒。"
"送方岩夫四首 其二","宋末元初","方回","同姓同年绾左符，岭南万里送孀孤。先君遗墨今犹在，为问封州有后无。"
"送方岩夫四首 其一","宋末元初","方回","河南徙歙徙浮光，逮徙莆田派愈长。六出长官刺史百，端平最数铁庵方。"
"送李震鹤田侄就题其诗集","宋末元初","方回","驷马未多疏受去，竹林且拟阮咸游。想见天风鹤鸣和，月临蕙帐夜山秋。"
"送汪庭芝高士如严州 其二","宋末元初","方回","书符咒水空多事，辟谷熬铅苦用心。閒读异书痛饮酒，佳时亦复一弹琴。"
"送汪庭芝高士如严州 其三","宋末元初","方回","我致仕年死期近，汝出家时生理难。沧海桑田何可料，一杯别酒莫留残。"
"送汪庭芝高士如严州 其一","宋末元初","方回","四海无家只一身，桐江西上访仙真。七年太守吾聊尔，况汝穷山管道人。"
"送徐似之归新城","宋末元初","方回","趁潮小缓转船头，不枉湖山十日留。喜得阎徐二学士，为传佳句过中州。"
"送黟县学官江归上饶石湖精舍","宋末元初","方回","小桃源住饭不足，夜鹤传声趣驾还。细嚼紫阳山色饱，馋涎犹睨应天山。"
"重阳后绝句五首 其五","宋末元初","方回","九月重阳菊未开，十月小春梅又来。赏过日长添一线，一瓶菊伴一瓶梅。"
"重阳后绝句五首 其四","宋末元初","方回","难开笑口忆小杜，今岁江湖雁未飞。政使菊花无可□，□当烂醉更忘归。"
"重阳后绝句五首 其三","宋末元初","方回","九日若无诗与酒，人生如此定凡人。我师子美牧之者，郪县齐山句尚新。"
"重阳后绝句五首 其二","宋末元初","方回","昨朝卯酒醉至酉，不记满斟凡几巡。莫问担头青蕊菊，且迎座上白衣人。"
"重阳后绝句五首 其一","宋末元初","方回","梧桐疏叶间微黄，年例江南未肯凉。菊自此花三两月，樽前日日是重阳。"
"重阳吟五首 其五","宋末元初","方回","战尘漠漠草荒荒，兵过村空菊自黄。死尽亲知身偶在，干戈丛里见重阳。"
"重阳吟五首 其四","宋末元初","方回","衣冠南渡紫微郎，流落天涯事可伤。不是诗人终不会，乱山深处过重阳。"
"重阳吟五首 其三","宋末元初","方回","此身生死国兴亡，摇落年年本是常。无奈潘郎解悽怨，满城风雨近重阳。"
"重阳吟五首 其二","宋末元初","方回","心炎何处不南荒，瘴海烟深有玉堂。随地著身无得丧，菊花开日即重阳。"
"重阳吟五首 其一","宋末元初","方回","射蛇戏马老刘郎，不为乾坤减战场。三径寒华空怅望，閒居无酒对重阳。"
"重赠王相士","宋末元初","方回","是人家有些儿屋，何处山无这个云。浪走江湖□□□，□边云肯强随君。"
"闻谤","宋末元初","方回","脩身可用要人知，暗室孤灯敢自欺。赤口烧城市有虎，熨平寸地听群儿。"
"倚楼二首 其二","宋末元初","方回","楼头独立到昏鸦，尽日丝空小雨斜。何补乾坤浪生死，青青无数瓦松花。"
"倚楼二首 其一","宋末元初","方回","西风迎面晚凉新，略展青铜正幅巾。独倚阑干偶无事，閒看楼下奕棋人。"
"唐侯举摹刊诗卷牟献之文赵子昂字","宋末元初","方回","金马文章坡颍氏，玉堂字画献羲之。得兼裒施枣此刻，价倍湖州校正诗。"
"晓发富阳县","宋末元初","方回","长山砻石片帆斜，小雨初晴日眩沙。回首遥看富阳县，青烟低罩一丛花。"
"桐花","宋末元初","方回","怅惜年光怨子规，王孙见事一何迟。等閒春过三分二，凭仗桐花报与知。"
"浙西园苑","宋末元初","方回","壁间墨客扫龙蛇，所写诗佳字亦佳。忽见一诗增感慨，吾家宗伯老秋崖。"
"海棠花","宋末元初","方回","锦城春色万人迷，饭颗无心著品题。实不如华谩秾艳，秋霜谁觑海棠梨。"
"索云叔新茶","宋末元初","方回","谷雨已过又梅雨，故山犹未致新茶。清风两腋玉川句，三百团应似太誇。"
"衮绣毬花","宋末元初","方回","舞姬初试薄罗衣，趁蝶随蜂玩午晖。各折一枝入深院，欢声赢得绣毬归。"
"读陶集爱其致意于菊者八因作八首 其一 一曰秋菊盈园而持醪靡由","宋末元初","方回","陶公爱菊满园秋，甚欲持醪竟靡由。世事重华那复尔，无钱更觉少陵愁。"
"读陶集爱其致意于菊者八因作八首 其七 七曰秋菊有佳色裛露掇其英","宋末元初","方回","饮酒成诗二十篇，诗成多在菊花边。秋英掇取枝头露，想见朝朝起卯前。"
"读陶集爱其致意于菊者八因作八首 其二 二曰空服九华","宋末元初","方回","金英足可换君骨，绿醑宁当腐我肠。空服九华无九酝，帝乡何似醉为乡。"
"读陶集爱其致意于菊者八因作八首 其八 八曰松菊犹存","宋末元初","方回","种松今世见松老，种菊常年见菊开。十一月霜花欲槁，巾车岂可更迟回。"
"读陶集爱其致意于菊者八因作八首 其三 三曰菊为制颓龄","宋末元初","方回","自性不随黄落去，始能为尔制颓龄。涪翁具眼曾拈出，我为重吟换鬼听。"
"读陶集爱其致意于菊者八因作八首 其五 五曰芳菊开林耀青松冠岩列怀此贞秀姿卓为霜下杰","宋末元初","方回","人间红叶去无踪，膏沐谁为百草容。霜杰同时谥贞秀，抗衡惟许老蟠龙。"
"读陶集爱其致意于菊者八因作八首 其四 四曰尘爵耻虚罍寒华徒自荣","宋末元初","方回","杯空无酒非瓶耻，耻在虚罍敢怨嗟。想见此翁不憔悴，天寒犹自有荣花。"
"读魏鹤山先生渠阳集五首 其五","宋末元初","方回","瀛登湘渡偶皆同，一了乾坤此两翁。前后身吾虽未信，俱遭权孽肆奸凶。"
"读魏鹤山先生渠阳集五首 其四","宋末元初","方回","投荒弥远凶徒炽，出督清之狡计行。得柄欺君例如此，国亡徒剩正人名。"
"读魏鹤山先生渠阳集五首 其三","宋末元初","方回","汉唐台阁画功臣，何似宣尼从祀人。欲绘两贤继张吕，临邛魏老建安真。"
"读魏鹤山先生渠阳集五首 其二","宋末元初","方回","濂翁传到紫阳朱，复见嘉端此大儒。一论道原一原道，他求伦拟汉唐无。"
"读魏鹤山先生渠阳集五首 其一","宋末元初","方回","登门四十九年多，细读公书百遍过。今岁摘抄靖州作，遁翁堪配不传轲。"
"钱舜举瓜画","宋末元初","方回","老钱工作赵昌花，残绿依稀姤五瓜。正叔晦翁凡六说，始知辅嗣大争差。"
"偶书二首 其二","宋末元初","方回","一昨悬车后，蹉跎又五年。常书乞米帖，犹费买花钱。"
"偶书二首 其一","宋末元初","方回","磊落终休矣，艰难晚见之。罔知当世事，殊悔少年时。"
"偶题五言绝句五首 其五","宋末元初","方回","自古有治乱，谁家无是非。晓床听邻语，琐琐诉寒饥。"
"偶题五言绝句五首 其四","宋末元初","方回","为客弹长铗，□□□短衣。奈何年不肯，五过古来希。"
"偶题五言绝句五首 其三","宋末元初","方回","春秋踰致仕，南北粗知名。有客来相问，如何不治生。"
"偶题五言绝句五首 其二","宋末元初","方回","落木包生意，来鸿定去期。如何萧瑟气，有许楚臣悲。"
"偶题五言绝句五首 其一","宋末元初","方回","不寐常攲枕，无言独倚楼。江淹犹匪恨，庾信始为愁。"
"寄同年宗兄桐江府判去言五首 其五","宋末元初","方回","好山多处说严陵，官事閒时定一登。野寺岂无僧十百，爱僧须是爱诗僧。"
"寄同年宗兄桐江府判去言五首 其四","宋末元初","方回","子陵滩上一诗翁，七十四年双耳聋。第一老穷吟第一，一樽时与酹江风。"
"寄同年宗兄桐江府判去言五首 其三","宋末元初","方回","不识康庐真刺史，可怜德祐假平章。木绵老鬼死遗臭，万古秋崖姓字香。"
"寄同年宗兄桐江府判去言五首 其二","宋末元初","方回","秋崖犹子蛟峰弟，同榜三人老弟兄。君玉中尝辞直指，去言晚乃佐专城。"
"寄同年宗兄桐江府判去言五首 其一","宋末元初","方回","联翩同挂别闱名，尚得秋崖病体轻。三十四年如一瞬，梦中时见老先生。"
"寄阎承旨靖轩","宋末元初","方回","相逢偶值寄梅人，今岁江南暖未匀。报与玉堂真学士，小诗聊当一枝春。"
"寄题休宁赵氏云屋省心翠侍问道亭有有堂五首 其五","宋末元初","方回","贯朽青钱粟腐红，何如心不愧天公。一方寸里无馀物，却笑敖仓武库穷。"
"寄题休宁赵氏云屋省心翠侍问道亭有有堂五首 其四","宋末元初","方回","三叉路口驻车轮，莫讶知津更问津。何限出门向西笑，忙行不似慢行人。"
"寄题休宁赵氏云屋省心翠侍问道亭有有堂五首 其三","宋末元初","方回","青疏老瘦碧孱颜，杳杳深深万翠间。侍坐侍行仍侍立，雪松霜竹雨馀山。"
"寄题休宁赵氏云屋省心翠侍问道亭有有堂五首 其二","宋末元初","方回","心属何人省者谁，自家主宰自家知。从来此地惺惺处，不要医工用药医。"
"寄题休宁赵氏云屋省心翠侍问道亭有有堂五首 其一","宋末元初","方回","不品官班但品人，深云藏屋屋藏身。就中别有难藏者，名震京师郑子真。"
"寄题陈公辅听雨轩","宋末元初","方回","知时润物最关心，不作珠帘暮捲吟。龙过惊回攲枕梦，檐声点点是商霖。"
"寄题感应夫人庙","宋末元初","方回","观世音化马郎妇，西王母嘲方朔儿。乾坤大幻万千变，□我敬之而远之。"
"寄赠介石沈高士 其一","宋末元初","方回","荦确崎岖峭壁间，险过巫峡更潼关。石头莫待微相磕，便合收心早早还。"
"寄赠介石沈高士 其二","宋末元初","方回","两边巇险我居中，岂可挨西又捺东。冷笑主人忘曲突，泥梁燕燕说春风。"
"惜砚中花","宋末元初","方回","花担移来锦绣丛，小窗瓶水浸春风。朝来不忍轻磨墨，落砚香粘数点红。"
"探菊二首 其二","宋末元初","方回","心最怜渠旱菊苗，蕊青如粟间如椒。小劳汲井何妨事，有酒吾当着酒浇。"
"探菊二首 其一","宋末元初","方回","秋旱今年冷意乖，将无断送老生涯。山田百谷俱焦槁，一雨何妨为菊花。"
"断桥西人家三首 其三","宋末元初","方回","望极苏堤欲尽头，丛篁老柳水天秋。船中遥看家家好，却恐君来住亦愁。"
"断桥西人家三首 其二","宋末元初","方回","主人傥不粗能吟，辜负湖天水竹林。我若移家来此住，诗人无数日相寻。"
"断桥西人家三首 其一","宋末元初","方回","无数菰蒲间藕花，万丝垂柳曳风斜。竹篱茅舍浑如画，最爱桥西第一家。"
"晚春客愁五绝 其一","宋末元初","方回","江外芦芽老，城中柳絮飞。春风犹几日，谁与濯征衣。"
"晚春客愁五绝 其五","宋末元初","方回","老身何可病，客舍只宜晴。晓鼎催煎药，窗间又雨声。"
"晚春客愁五绝 其三","宋末元初","方回","想归归未得，悔醉醉还频。不料湓江上，题诗送晚春。"
"晚春客愁五绝 其二","宋末元初","方回","春老鱼苗动，江肥雪水来。大孤山下路，何日泛舟回。"
"晚春客愁五绝 其四","宋末元初","方回","十载干戈后，辛勤莳牡丹。岂知身是客，借与别人看。"
"望西太乙宫四圣观半为僧寺","宋末元初","方回","红墙半旧粉墙新，泥塑金涂各有神。僧道不须閒计较，等为和靖守坟人。"
"梨花","宋末元初","方回","仙姿白雪帔青霞，月淡春浓意不邪。天上嫦娥人未识，料应清雅似梨花。"
"淳熙戊申丘寿隽新昌石氏本","宋末元初","方回","颇如画手善传神，绝喜他乡见似人。俯仰之间已陈迹，如何千载尚如新。"
"淳熙甲午东阳郡斋兰亭","宋末元初","方回","大唐天子绐孤僧，转瞬人间几废兴。一幅永和故茧纸，入昭陵又出昭陵。"
"淳熙癸卯钱伸东阳本","宋末元初","方回","永和贞观晋沿唐，奉诏临摹老遂良。展转流传非一手，虎贲犹得似中郎。"
"清江濯手","宋末元初","方回","属镂愤气已销平，江入新安水至清。净洗长安遮日手，更容尘土到冠缨。"
"清明大雪三日","宋末元初","方回","半月雕梁燕子归，怯寒著尽旧绵衣。何人醉眼西湖路，错认杨花作雪飞。"
"清湖早春 其一","宋末元初","方回","晓窗初起望春云，天色阴晴未十分。小雨漫空浑不觉，平湖点点见圆纹。"
"清湖早春 其二","宋末元初","方回","岸边老树柳犹枯，红入桃花果有无。一夜绿从冰底起，谁将蓝汁染晴湖。"
"清湖春早二首 其二","宋末元初","方回","楼上春阴覆晓云，一河天净碧沄沄。雨宜不骤风宜细，閒倚阑干看水纹。"
"清湖春早二首 其一","宋末元初","方回","半河楼影半河天，未有行人趁早船。閒听卖花声自好，可须多费买花钱。"
"猗兰秋思三首 其三","宋末元初","方回","老子今年忽不贫，价方玉佩有兰纫。一枝半朵悬衣带，肯羡腰间大羽人。"
"猗兰秋思三首 其二","宋末元初","方回","绿叶枝头紫粟丛，素花抽雪细茸茸。国香政要枯如腊，旋买离骚置册中。"
"猗兰秋思三首 其一","宋末元初","方回","猗兰奕叶晓疏晴，栩栩秋光小蝶轻。皂翅绣花三五点，庾郎无句画难成。"
"野庙","宋末元初","方回","金甲朱衣画壁昏，军声不到暂开门。数家祈福来浇奠，剪纸糊灯作上元。"
"雪条花","宋末元初","方回","槁若丛蓍未见妍，一条条雪半春天。醉鞍把玩归来晚，蒲市人惊玉马鞭。"
"黄浦门解缆有怀川无竭","宋末元初","方回","旧守烦人送酒钱，江边五夜泊归船。就中最忆南山好，一老癯僧伴醉颠。"
"黄蔷薇花","宋末元初","方回","春工借露染莺裳，欲学东篱一样黄。输与菊花在何处，止禁晴暖不禁霜。"
"寓意","宋末元初","方回","季路三都不尽隳，城狐尚许脱阽危。一日西家鼠运去，太丘忽有社亡时。"
"湖口阻风","宋末元初","方回","涛江白雪喷苍旻，晚日红金缘翠云。天著此奇刮诗眼，略须掇实张吾军。"
"湖山堂再修仅有","宋末元初","方回","飞鸟穿堂柱半攲，春晴犹不似春时。上梁文记临邛魏，天目洪家却立碑。"
"湖曲细嚼梅花咽酒","宋末元初","方回","梅心微苦似梅仁，细嚼香须酒入唇。笑指逋仙坟上土，一杯好与酹芳辛。"
"猴牛尾狸图","宋末元初","方回","宣城牛尾雪天狸，梅老馋涎为赋诗。曾与沐猴戏相得，脂膏争奈猎人知。"
"登上竺兴福寺新阁五首 其五","宋末元初","方回","燕蛰蜂瘖菊始开，秋凉入骨病堆豗。吟僧欲约山中宿，后夜须携絮被来。"
"登上竺兴福寺新阁五首 其四","宋末元初","方回","乳窦峰前路不穷，穿林踰岭浙江通。紫阳山雨钓台月，消得潮头几信风。"
"登上竺兴福寺新阁五首 其三","宋末元初","方回","跳过西湖万万重，半天蓬鬓洗松风。自惭不得留终日，又向船中入市中。"
"登上竺兴福寺新阁五首 其二","宋末元初","方回","面面峰峦杰阁新，好山借我倚栏身。商量壁记留名易，未是题诗第一人。"
"登上竺兴福寺新阁五首 其一","宋末元初","方回","狮子峰高侧见巅，怒飞危欲堕檐前。千松万竹阑干畔，瘦骨秋寒似雪天。"
"紫荆花","宋末元初","方回","疏枝坚瘦骨为皮，忽迸红英簇紫蕤。娇女乍看齿生液，分明茜糁缀饧枝。"
"谢客二首 其二","宋末元初","方回","时脱蓑衣当酒钱，江天身世一渔船。七旬衰老人无识，林下休官十五年。"
"谢客二首 其一","宋末元初","方回","梦到红云玉殿来，骨凡无路住蓬莱。鹤身欲向仙官舞，病翅缡褷展不开。"
"跋吴初邻山谷临风笛真迹","宋末元初","方回","临风玉笛调孙郎，百字尘昏纸尚香。细认黄家元祐脚，似人殊喜见他乡。"
"跋张明府独乐园图二首 其二","宋末元初","方回","独乐人闻新法新，定应翻作独愁人。墓碑一仆党碑立，已觉园花埋战尘。"
"跋张明府独乐园图二首 其一","宋末元初","方回","熙宁相住半山寺，元祐人宗独乐园。早起庵中钓鱼手，未应宣靖失中原。"
"跋郝仲雨游梁百韵","宋末元初","方回","读君百咏魏中梁，始僭诸侯又僭王。孟子两言无识者，六王亡更七王亡。"
"□□□ 其二","宋末元初","方回","句圆字稳削陈言，诗律吾曹合细论。五藁端能压南岳，后村死后有前村。"
"集贤堂已无","宋末元初","方回","旧日三贤又集贤，看人歌舞过湖船。一时去取非公论，到底终难昧老天。"
"新晴","宋末元初","方回","女伴新晴喜晒衣，老人閒步览春晖。隔篱一树桃花发，初见今年粉蝶飞。"
"瑞云院大树林中二首 其二","宋末元初","方回","万万松杉万竹枝，人间应是少人知。数僧潇洒相逢处，一鹤昂藏独立时。"
"瑞云院大树林中二首 其一","宋末元初","方回","城中遥望万重云，今日蝉声始一闻。略计此山松竹数，汉时应比百封君。"
"漫兴九首 其二","宋末元初","方回","老岂堪从仕，穷应不为诗。死生元有命，病亦莫求医。"
"漫兴九首 其五","宋末元初","方回","阴阴白昼似昏黄，平地愁城万里长。稻卧三秋常是雨，菊残十月尚无霜。"
"漫兴九首 其七","宋末元初","方回","袍絮无堪换，柴钱久未还。有人来问字，赊酒醉花间。"
"漫兴九首 其四","宋末元初","方回","饿信黥英遇汉皇，攀龙附凤化侯王。河豚鱼毒亡身耳，何至身亡族亦亡。"
"漫兴九首 其三","宋末元初","方回","我欲培修竹，新添笋几根。徘徊看不已，爱惜似儿孙。"
"漫兴九首 其二","宋末元初","方回","汹汹战场元不惧，恓恓贫巷亦无忧。千金浪费如泥土，今日何人识故侯。"
"漫兴九首 其九","宋末元初","方回","欲跨羸骖去，江村访酒家。杖头无阿堵，肯听锦囊赊。"
"漫兴九首 其五","宋末元初","方回","静院幽花馥，空庭皓月明。春寒夜更好，未有一虫鸣。"
"漫兴九首 其一","宋末元初","方回","索文僧送纸，赌酒客争棋。定要全无事，何由更有诗。"
"漫兴九首 其九","宋末元初","方回","新莽穷奸卓极凶，奸人更有阿瞒雄。纷纷竖子成何事，野火山林一烧空。"
"漫兴九首 其六","宋末元初","方回","索果娇儿怒，胹羹老仆顽。欲嗔仍复笑，掩卷看南山。"
"漫兴九首 其三","宋末元初","方回","才到黄花有酒倾，今人动欲作渊明。瓶无储粟夜无被，此事知君学未成。"
"漫兴九首 其八","宋末元初","方回","淡齑淘大麦，甘酪荐含桃。风调谁优劣，田家似颇高。"
"漫兴九首 其七","宋末元初","方回","向人开口便言閒，每一题诗便说山。请俸坐曹食粱肉，又闻满考转官班。"
"漫兴九首 其一","宋末元初","方回","吐纳谁能较故新，更须大药锻金银。有诗传世书传子，自是人间不死人。"
"漫兴九首 其六","宋末元初","方回","枕上半醒中酒病，楼前时过卖花声。千门万户俱更换，惟此依稀旧太平。"
"碧桃花","宋末元初","方回","一种玄都旧种花，谁将缟雪换蒸霞。群仙醉啖瑶池果，况核曾封白玉砂。"
"鄱阳汤仲材以其家息庵存斋东涧三大老鄂州黄龙寺僧惠璋入石诗装为一轴求士大夫赞颂紫阳山下方回之先人字元章嘉定甲戌与晦静先生同年为下偈言而不及此意可乎仲材能作祇夜回作伽佗可也 其三","宋末元初","方回","晦静先生甲戌榜，元章先子幸同年。升沈一付六如梦，休赋青云紫陌篇。"
"鄱阳汤仲材以其家息庵存斋东涧三大老鄂州黄龙寺僧惠璋入石诗装为一轴求士大夫赞颂紫阳山下方回之先人字元章嘉定甲戌与晦静先生同年为下偈言而不及此意可乎仲材能作祇夜回作伽佗可也 其二","宋末元初","方回","息存东涧三汤老，文我平生尽见之。身到黄龙山几度，却惭欠读惠璋碑。"
"鄱阳汤仲材以其家息庵存斋东涧三大老鄂州黄龙寺僧惠璋入石诗装为一轴求士大夫赞颂紫阳山下方回之先人字元章嘉定甲戌与晦静先生同年为下偈言而不及此意可乎仲材能作祇夜回作伽佗可也 其四","宋末元初","方回","水绕芝山过紫阳，倒流不解上南昌。两家俱有传灯子，始信真源气脉长。"
"鄱阳汤仲材以其家息庵存斋东涧三大老鄂州黄龙寺僧惠璋入石诗装为一轴求士大夫赞颂紫阳山下方回之先人字元章嘉定甲戌与晦静先生同年为下偈言而不及此意可乎仲材能作祇夜回作伽佗可也 其一","宋末元初","方回","黄鹤矶头百战尘，黄龙诗刻尚如新。终然岘首碑安在，羊祜元非死朽人。"
"酴醾花","宋末元初","方回","未用炉薰燃笃耨，何须粉面佐娉婷。通宵痛饮此花下，露滴杯中酒更醒。"
"酴醾盛开二绝 其二","宋末元初","方回","雪色联飞蝶过廊，乌衣交语燕归梁。酴醾花下午酲解，春静人閒白日长。"
"酴醾盛开二绝 其一","宋末元初","方回","罗雀閒门未寂寥，小园花事自春饶。日葵霜菊踰千本，更有酴醾十万条。"
"樱桃花","宋末元初","方回","浅浅花开料峭风，苦无妖色画难工。十分不肯精神露，留与他时著子红。"
"蕙花","宋末元初","方回","药辨君臣医或误，花旌王后俗徒奢。早兰晚蕙真兄弟，我与二难分等差。"
"题王义之云隐","宋末元初","方回","心天界限绝尘氛，廛市虽喧耳不闻。大隐从来非小隐，可须深入万重云。"
"题王春阳效王晋卿山水图","宋末元初","方回","烟江叠嶂子能学，都尉后身王姓同。诗画惊逢两奇丽，赏音吾愧玉堂翁。"
"题王起宗大横披水墨作远淡势","宋末元初","方回","卧龙峰下草庐幽，门外桥横水自流。潇洒王郎只数笔，淡云疏树一天秋。"
"题王起宗小横披水墨作工密势","宋末元初","方回","秋光一片冷于冰，山寺云深隐几僧。画出江村太平意，渔樵无事岁丰登。"
"题叶兰坡居士兰","宋末元初","方回","一花一干秀春风，此论黄家太史公。若问灵均旧纫佩，零陵香出古湘中。"
"题龙虎山高士毛和叔愚泉诗稿","宋末元初","方回","暂住身如鹤在松，忽然飞去又无踪。閤皂山头曾不睡，夜寒看月到晨钟。"
"题孙廷玉藏李仲宾墨竹","宋末元初","方回","仲宾笔底招君子，廷玉胸中敬正人。更著紫阳虚叟句，两公烱烱见精神。"
"题江君天泽古脩堂三首 其三","宋末元初","方回","文言当日演韦编，夕惕爻观变兑乾。进德立诚说方法，定曾参到杏坛前。"
"题江君天泽古脩堂三首 其二","宋末元初","方回","尧付诸冯药一丸，养心谁续执中丹。三千年后人能服，圣处工夫似不难。"
"题江君天泽古脩堂三首 其一","宋末元初","方回","大虚空重片光悬，何异初开混沌天。能办辛勤磨玉斧，不愁缺月不团圆。"
"题米元晖寒林","宋末元初","方回","善书善画古来希，前辈风流日渐微。开卷令人忆羲献，米元章更米元晖。"
"题许宣平南山故居","宋末元初","方回","一庵依旧翠微中，身在蓬莱第几宫。羽卫夜归人不识，满山松桧响清风。"
"题达磨渡江画","宋末元初","方回","祖灯传到老卢奴，解道元来一物无。葱岭笑伊携只履，渡江更要一枝芦。"
"题冻雀著色梅花","宋末元初","方回","一枝玉蕊艳□□，□雀双跧冻翼香。谁识绿毛挂么凤，坡仙诗眼醉南□。"
"题吴山长文英野舟五首 其五","宋末元初","方回","世多汉水昭王事，谁辨乌江亭长心。君知此处真堪托，天下无波可得深。"
"题吴山长文英野舟五首 其四","宋末元初","方回","大才定复不求售，至宝政须能自珍。一篙用著方知贵，只恐悠悠懒问津。"
"题吴山长文英野舟五首 其三","宋末元初","方回","我有孤舟自天地，沙头问渡苦无人。谁家贾舶浮溟渤，脱命蛟龙亦损神。"
"题吴山长文英野舟五首 其二","宋末元初","方回","下邽老子扶黄屋，直上澶州城北楼。辽阳铁骑惊相问，旧日巴东野水舟。"
"题吴山长文英野舟五首 其一","宋末元初","方回","春潮滞雨横舟晚，成就苏州一段奇。向使有人争此渡，韦郎眼底定无诗。"
"题庐山白莲社十八贤图","宋末元初","方回","六老臞儒十二僧，柴桑醉士肯为朋。葫芦自与葫芦缠，更要閒人缠葛藤。"
"题李仲宾竹二幅","宋末元初","方回","可是笔端如与可，亦须胸次有东坡。自从举世誇崔白，似觉无人识李颇。"
"题李伯时赤脚仙","宋末元初","方回","可是驴蹄复马蹄，忍将玉雪污污泥。世情巇险君知否，满地人间铁蒺藜。"
"题杨叔雅水墨百花图","宋末元初","方回","梅梢前后两枝春，百世中间各写真。忽见花王大如斗，始知天地有君臣。"
"题陆君雁鹭图","宋末元初","方回","菰米飘香白小肥，汀鸿沙鹭狎晴晖。太湖天接吴松阔，莫近能言鸭畔飞。"
"题陈正之兰亭","宋末元初","方回","十六回更癸丑春，兰亭临本尚如新。学书良易人难学，聊喜他乡见似人。"
"题坡仙求心斋三字","宋末元初","方回","千圣相传止一机，常惺惺法免危微。但于方寸求吾事，莫问坡书是与非。"
"题画马","宋末元初","方回","刍秣丰肥十二闲，笔追韩干此图间。谁描驴瘦更诗瘦，首与双肩共一山。"
"题罗云叔周昉宫女","宋末元初","方回","颠倒三郎养禄儿，当年想是此蛾眉。不须真有聊须画，或可东城出一奇。"
"题宣和黄头画","宋末元初","方回","石绿藤黄间麝煤，半枯瘦筱羽毰毸。一时艮岳天颜笑，乞与宣和印押来。"
"题唐人按乐图","宋末元初","方回","鼓笛笙箫鬨舞茵，伶官和尚杂宫人。黄番绰共唐三藏，彷佛相传未必真。"
"题徐赞府不负堂 其一","宋末元初","方回","哦松人与职俱清，时见春郊雨又晴。所学政应如陆九，只消一语了平生。"
"题徐赞府不负堂 其二","宋末元初","方回","官无大小各分忧，可但专为七尺谋。说著此身便非是，寄声多谢薛嘉州。"
"题钱选木芙蓉","宋末元初","方回","东篱相伴殿西风，我识花神品藻公。秋老别无第三品，傲霜黄处拒霜红。"
"题钱舜举著色山水","宋末元初","方回","堆青积翠耸□□，□□峥嵘古寺深。此画老钱暮年笔，真成一纸直千金。"
"题陶介夫见山轩 其二","宋末元初","方回","湖上山如故，湖边客总非。容堂今不见，凉夜草萤飞。"
"题陶介夫见山轩 其一","宋末元初","方回","湖上山如画，何人解见山。此心无一事，尽日捲帘间。"
"题戚子云五云山图","宋末元初","方回","不浓不淡烟中树，如有如无雨外山。尺素展看空想像，何由身著画图间。"
"题曹舍人文龙墨竹扇仲宾息斋写","宋末元初","方回","文湖州笔欠坡诗，便面潇潇雨一枝。暑汗轻摇骨□□，□间谁识庾元规。"
"题黄君以发拟文公书院梁文及赋","宋末元初","方回","滔天笔势百川东，小待清霜万壑空。能草子虚上林赋，更须收敛入檀弓。"
"赠小窗黄君","宋末元初","方回","浑天星斗胸中转，动地风雷舌上生。想见少年读书夜，短檠膏尽小窗明。"
"赠五星梅獬孙","宋末元初","方回","运极螟蛉绍雀儿，太平早有窦郎知。市门屠贩规温饱，何足烦君子细推。"
"赠学易耕心","宋末元初","方回","佛书曾画牛犁舌，以易耕心却不然。一寸地中栽□□，□将三寸舌谈天。"
"赠范君用笔工五首 其四","宋末元初","方回","未誇长管入手便，政须短管护铦锋。未染濡时常著帽，忽□脱帽走蛟龙。"
"赠范君用笔工五首 其一","宋末元初","方回","汉庭上方斩马剑，子制毛锥端似之。未办朱云请此物，笔诛市挞佞臣谁。"
"赠相士王秀溪","宋末元初","方回","不惜佳人国为倾，髑髅头盖野狐精。丈夫更有何郎粉，老眼须君业镜明。"
"赠相士戚淳祖","宋末元初","方回","朝匹吴君暮越臣，一颦何用訾东邻。阿承丑女五噫妇，似胜苧萝山下人。"
"赠砚工杨全","宋末元初","方回","人间渐少老书生，真赝谁能别旧坑。磨墨挥毫自奇怪，可须一砚苦求精。"
"赠高相士二首 其二","宋末元初","方回","贩商公事名才吏，钞掠平人号战多。相貌奇厖心惨刻，天生此辈欲如何。"
"赠高相士二首 其一","宋末元初","方回","武安何谓锐头将，贞观才无福手民。世上封侯人不少，封侯人是杀人人。"
"赠数学吴桂子","宋末元初","方回","先天有数妙蓍龟，诧鬼誇神满卷诗。独一许翁可吾意，预占晴色赏酴醾。"
"蟏蛸","宋末元初","方回","窗眼蟏蛸粟许微，早能结网伺虫飞。都来口腹容多少，狼虎操心伏杀机。"
"一笑","宋末元初","方回","棘为篱落板为扉，堂上春山碧四围。前后相承花百种，往来自在燕双飞。卖田不耻因偿债，耽酒无厌更典衣。人道家贫诗却富，先生一笑久忘机。"
"乙巳三月十五日监察御史王东溪节宿戒方回万里饮灵隐冷泉亭赵宣慰君实赵提举子昂灵隐寺知事晦坛治具西方僧四人两提领北人放泉喷雪观猿掷果予醉先退赋诗五首记之 其三","宋末元初","方回","世间春暖此间寒，万树阴阴万竹攒。骢马来游人不避，画龙谁写我频看。馀生久已忘三黜，高会犹容预四难。閒赏孤山梅五绝，樽前剩爱一枝酸。"
"乙巳三月十五日监察御史王东溪节宿戒方回万里饮灵隐冷泉亭赵宣慰君实赵提举子昂灵隐寺知事晦坛治具西方僧四人两提领北人放泉喷雪观猿掷果予醉先退赋诗五首记之 其五","宋末元初","方回","三月晴过半月春，真成好景与良辰。簪花骑马多游女，掷果呼猿不畏人。湖山行乐有心赏，天地太平无战尘。两纪逃名作閒客，乐哉七十九年身。"
"乙巳三月十五日监察御史王东溪节宿戒方回万里饮灵隐冷泉亭赵宣慰君实赵提举子昂灵隐寺知事晦坛治具西方僧四人两提领北人放泉喷雪观猿掷果予醉先退赋诗五首记之 其二","宋末元初","方回","渊静涛飞亦壮哉，冷泉亭右闸初开。一时变作跳空雪，万众惊闻喷壑雷。老鹤远过彭祖寿，巨杉何啻盛唐栽。吾生八十重游此，身健犹堪酒一杯。"
"乙巳三月十五日监察御史王东溪节宿戒方回万里饮灵隐冷泉亭赵宣慰君实赵提举子昂灵隐寺知事晦坛治具西方僧四人两提领北人放泉喷雪观猿掷果予醉先退赋诗五首记之 其一","宋末元初","方回","年年时节美春三，谁识湖山绿似蓝。万户栋梁双语燕，千村桑柘两眠蚕。鼓钟下竺寺连上，香火北高峰胜南。除却咸平处士外，何人更此筑吟庵。"
"乙巳三月十五日监察御史王东溪节宿戒方回万里饮灵隐冷泉亭赵宣慰君实赵提举子昂灵隐寺知事晦坛治具西方僧四人两提领北人放泉喷雪观猿掷果予醉先退赋诗五首记之 其四","宋末元初","方回","休兵三十有馀龄，铁马曾来似不曾。寒士喜从贤御史，閒人许识老名僧。画船处处歌春雪，厦屋遥遥贮腊冰。保得西湖如此好，心知明首遇良肱。"
"乙未十二月二十四日立丙申春予忝七十","宋末元初","方回","十岁端平旧丙申，元贞重见丙申春。几灾几难到今日，诸父诸兄皆古人。未及悬车官已解，不能负贩子俱贫。细思多少同庚者，地下先埋富贵身。"
"乙未六月大暑","宋末元初","方回","平分天四序，最苦是炎蒸。在我须无欲，于斯患不能。又应当闵雨，谁识始藏冰。人力回元造，生生实所凭。"
"乙未生日二首 其二","宋末元初","方回","虚叟惭非饮八仙，举杯属客每陶然。重逢今日初生日，预算明年致仕年。元亮有儿聊慰意，斛斯为话且随缘。老衰不竞黄陈律，前日诗如白乐天。"
"乙未生日二首 其一","宋末元初","方回","南北间关万死身，今年六十九年人。偶容有酒仍容健，不叹无官肯叹贫。遣礼送诗烦故旧，借楼市馔请比邻。还闻共说虚翁寿，似陆严州过八旬。"
"乙未岁除二首 其二","宋末元初","方回","五十五时官早休，即今七十复何求。亦思稍为儿孙计，政恐深贻祖父羞。岂不忆家良有说，偶然得酒更无忧。诸公富贵新桃版，我是春前旧土牛。"
"乙未岁除二首 其一","宋末元初","方回","岂料身为七十翁，开怀且放醉颜红。身存惟恨恩难报，世换还惊事总空。百岁尚馀三帙数，万诗枉费一生工。盍簪列炬浑如梦，不似今年筑底穷。"
"丁亥十一月初八日南至二首 其二","宋末元初","方回","涉险骑危一纪强，四惊阳复寓钱塘。山深黟歙生涯薄，水溢苏湖岁事荒。暂遣归宁怜小婢，尚迟绝少抚诸郎。官壶岂似无灰酒，有客携来亦尽觞。"
"丁亥十一月初八日南至二首 其一","宋末元初","方回","閒客何庸早起忙，高眠懒复问云祥。宦情不作葭灰动，吟笔宁争绣线长。逆旅四年逢此节，徒行六日可吾乡。冲风踏雪须归去，荠菜肥甜白酒香。"
"丁亥元日二首 其二","宋末元初","方回","孰不闻钟起，吾犹拥褐眠。家人分两地，客邸跨三年。果蓏思携幼，粢盛忆祀先。故山归去好，当及挂灯前。"
"丁亥元日二首 其一","宋末元初","方回","元日如常日，閒人更老人。后杯真寿酒，便服胜朝绅。何物称三品，今朝过六旬。候门怜稚子，莫放杏梢春。"
"丁亥生日纪事五首 其五","宋末元初","方回","杯酒谁欤可共挥，残年心事转多违。颇闻铜柱征蛮急，孰念葵丘遏籴非。典质衣裳今已尽，留连舟楫可无归。故园堪共吾儿灌，政恐淫霖岁亦饥。"
"丁亥生日纪事五首 其四","宋末元初","方回","先君俊誉早飙驰，晚落蛮陬祸事奇。六十年前生子日，三千里外忆亲时。霍光擅汉人皆恐，侯景归梁国欲危。埋骨瘴烟抱冤愤，蓬莱水浅定前知。"
"丁亥生日纪事五首 其三","宋末元初","方回","我生之日忆我父，痛甚少游眠古藤。忍见金汤今堕甑，劣容诗礼尚传灯。策名作郡了无益，罔利肥家终不能。决定归欤守先墓，种瓜聊得似东陵。"
"丁亥生日纪事五首 其二","宋末元初","方回","山路访僧规已定，晓楼闻雨事还非。今年生日无人识，几度儿曹望我归。清茗半瓯浮雪乳，古香一剂炷烟霏。割牲酾酒贫难办，只待天晴浣虱衣。"
"丁亥生日纪事五首 其一","宋末元初","方回","千世谋生百念捐，穷空肯复受人怜。九还未悟长生诀，七帙初开本命年。寡欲自来甘淡薄，忘机时或放狂颠。归舟已办赍粮绝，犹欲经营买鹤钱。"
"丁酉生日二首 其二","宋末元初","方回","未苏残醉茗频煨，夙荷诸公载酒来。照镜所存唯雪鬓，典衣已尽况银杯。色婴单豹偶然耳，带索启期焉怨哉。弱水元无三万里，此心安处是蓬莱。"
"丁酉生日二首 其一","宋末元初","方回","今年五月冷非常，拥袖无聊一老尪。应俗但宜司马好，全生不必次公狂。绛人甲子差相近，皇考庚寅暗自伤。病酒客楼听泥屐，愁边更用雨淋浪。"
"七十翁五言十首 其十","宋末元初","方回","紫阳山下住，问字足儒生。鲜果枝头熟，新醅瓮面清。学师朱仲晦，诗友许宣平。焉得孟能静，沧浪共濯缨。"
"七十翁五言十首 其九","宋末元初","方回","诗家自有律，高处在平中。能使生为熟，何愁拙不工。严祠七里濑，汉鼎一丝风。敢谓方虚叟，还如陆放翁。"
"七十翁五言十首 其八","宋末元初","方回","父母嗟难报，乾坤荷曲成。居然生寿相，颇亦窃诗名。箕子九畴范，太公三略兵。老身宁坎止，时彦或流行。"
"七十翁五言十首 其七","宋末元初","方回","故人书见问，近况复如何。酒病沉绵剧，诗愁感慨多。胫枯全似鹤，髻小仅如螺。更许十年活，渔矶破几蓑。"
"七十翁五言十首 其六","宋末元初","方回","只影兼孤喙，攒眉更结喉。一生无大喜，万种有閒愁。冠豸羞言路，凭熊齿郡侯。休官十六载，不报破家雠。"
"七十翁五言十首 其五","宋末元初","方回","七堠长亭路，前程已不多。最欺吾老者，绝奈后生何。去晚陶弘景，迷凶马伏波。幸逢黄菌耦，且赋紫芝歌。"
"七十翁五言十首 其四","宋末元初","方回","瘴疠金蚕毒，干戈铁马群。一生逃万死，百岁仅三分。遑恤恒饥子，姑留自祭文。醺醺人笑我，方寸不醺醺。"
"七十翁五言十首 其三","宋末元初","方回","五月炎歊早，冰盘未荐瓜。客中如许热，林下岂无家。体炙巾缯火，肤斑点铁砂。一杯庆七十，汗滴暮楼霞。"
"七十翁五言十首 其二","宋末元初","方回","愁与忧全异，欢于乐尚遥。百年元易度，一日却难消。玉叵圭中必，桐犹爨下焦。襟怀殊郁郁，纵目却飘飘。"
"七十翁五言十首 其一","宋末元初","方回","岂谓真成老，元来总堕虚。它乡身似雁，永夜眼如鱼。未觉知几早，惟嫌料事疏。纵无三阁馔，犹有五车书。"
"七十翁吟七言十首 其十","宋末元初","方回","颓龄侥倖古来稀，休致多年但欠归。决不再思龟左顾，幸犹免赋雉朝飞。江山如旧几寒暑，天地无情多是非。能办东篱一杯酒，可须疏傅有金挥。"
"七十翁吟七言十首 其九","宋末元初","方回","三十科名续父灯，岂知七十老无能。儿童半长馀犹幼，门户中衰久未兴。南亩尽捐犹有宅，白头垂秃已如僧。平生诗力秋尤健，万里霜天击怒鹰。"
"七十翁吟七言十首 其八","宋末元初","方回","几夜楼东晓望时，长庚缺月傍参旗。江湖已满焉能久，天地将秋更不疑。暑渐变凉差可喜，老难重少自堪悲。年来辈行凋零尽，诗卷中多赋挽诗。"
"七十翁吟七言十首 其七","宋末元初","方回","神奇臭腐变穷通，宇宙纷纭醉眼中。邓禹第堪文学掾，刘歆早作国师公。干戈世故千岐异，礼乐民彝万古同。造化岂应全聩聩，秋来依旧有西风。"
"七十翁吟七言十首 其六","宋末元初","方回","幼孤何敢事儿嬉，闻道惟惭性钝迟。早尚虚文迷释老，晚参实学溯濂伊。五更灯火芸千卷，两世冠裳桂一枝。梦幻无成吾不怨，庾愁江恨鬓丝丝。"
"七十翁吟七言十首 其五","宋末元初","方回","千古斯文未陆沉，夏因周继太骎骎。瓜分缪主獾郎学，灰烬阴传桧贼心。江总不惭同北狩，钟仪何限尚南音。一龛花院伤前事，犹胜棺穿蔓草深。"
"七十翁吟七言十首 其四","宋末元初","方回","饱观代谢四时成，勿讶阴晴小变更。何许三牲聊淡食，向来五马亦徒行。长哦王粲登楼作，浪得朱云请剑名。我死故应非短命，彼饕谁果是长生。"
"七十翁吟七言十首 其三","宋末元初","方回","一鸣场屋老书生，晚节蹉跎百不成。旧试卷忘涂注乙，新吟藁漫草真行。柄臣全似逢崔胤，座主徒劳识李程。第五阿房关许事，樊川终自有诗名。"
"七十翁吟七言十首 其二","宋末元初","方回","自笑衰颓七十翁，全将拙钝易豪雄。犹贤乎已思诗苦，不失其驰饮酒恭。女嫁男婚俱失望，廷胪殿对总书空。倚楼夜夜看星斗，未了昏钟又晓钟。"
"七十翁吟七言十首 其一","宋末元初","方回","莫笑衰颓七十翁，老来柔外尚刚中。评诗青眼时虽白，借酒苍颜也自红。轻薄交游翻手雨，艰难仕宦打头风。休官至此六逢闰，能忍穷人不送穷。"
"七月二十三日闻城南火午至夜半怀归","宋末元初","方回","月近参旗欲下弦，倚楼半夜独看天。故园入梦将千日，朝服离身已七年。汹汹火惊何不去，嗷嗷籴贵更堪怜。汉庭使者求民瘼，汲黯应须识后先。"
"七月初一日早起","宋末元初","方回","太白星初上，参旗井钺连。新秋知几日，酷暑极今年。足不能离地，心常欲契天。水乡差得稔，亢旱念山田。"
"九日","宋末元初","方回","楼前楼后独徘徊，便当登高百尺台。海内共知吾辈老，江南未见菊花开。细思去岁人谁健，遥想中原雁已来。我似少陵亦赊酒，不妨剩举两三杯。"
"九日无酒","宋末元初","方回","陶杜休官窘可知，更怜坡老惠州时。三人九日俱无酒，一笑千年各有诗。我辈固穷生事拙，今秋悭雨菊花迟。典衣不办杯中物，空嗅青英有所思。"
"九日北山寺二首 其二","宋末元初","方回","白云苍藓尚知心，野径荒泉许重寻。一马出城元近近，万松藏寺已深深。同游似觉无先到，半醉谁知政独吟。十度重阳如瞬息，足知往古与来今。"
"九日北山寺二首 其一","宋末元初","方回","松阴佳处路宜迟，裹袖寒鞭马上垂。邂逅同倾九日酒，凄凉暗诵十年诗。试回白首思前事，未觉青山减旧时。节后骚英应好在，煮茶更与野僧期。"
"九日归自南山","宋末元初","方回","山寒小雨晴，落叶献秋声。酒可诸僧共，诗须此老评。钩帘脩竹净，辟户远江横。相送依依意，丹青画不成。"
"九日有感再书","宋末元初","方回","荒山过雨薄寒新，洗尽西风扇底尘。萍梗江湖今故国，干戈天地几遗民。向来佳节都如梦，不谓衰年剩此身。草草儿曹一杯酒，谁欤可与话酸辛。"
"九日约冯伯田王俊甫刘元煇","宋末元初","方回","山雨初开一望之，似无筋力可登危。每重九日例凄苦，垂七十年更乱离。今岁江南犹有酒，吾曹天下谓能诗。肯来吊古酣歌否，恰放黄花一两枝。"
"九日即事","宋末元初","方回","閒居九日意何穷，落木长江感旧同。佳句致多惟杜老，良辰专美只陶翁。为问从人游戏马，何如对物咏来鸿。无萸无菊无螃蟹，亦可随宜酒一中。"
"九日汪元卿送酒亦有相拉者以病嗽不出","宋末元初","方回","紫兰黄菊园丁送，亦有邻翁送酒来。何忽于斯须煮药，不然夫岂怯衔杯。登高朋友空相觅，抱病情怀未易开。过了重阳更堪醉，霜天螃蟹小春梅。"
"九日诗冯伯田王俊甫刘元煇杨泰之见和复次韵二首 其二","宋末元初","方回","归来誓墓学羲之，政坐机张触处危。久已光芒韬巨阙，更能文采眩长离。奏书方朔三千牍，饮酒渊明二十诗。索米长安饥欲死，何如终保傲霜枝。"
"九日诗冯伯田王俊甫刘元煇杨泰之见和复次韵二首 其一","宋末元初","方回","空经虚纬费来之，弦急常由瑟柱危。壮似阴山歌敕勒，悲于易水和渐离。崎岖万古无穷事，酩酊重阳几句诗。剩喜故人会吾意，东篱何日酹残枝。"
"九日南山寺","宋末元初","方回","佳节携壶意，全如杜牧之。百年谁不死，九日可□□。□□差能饮，平生政坐痴。胸中不酩酊，未许野人知。"
"九月一日稍佳演作五十六字终不及少陵牧之","宋末元初","方回","少陵哦后牧之□，□□篇章可谓过。真是能专诗笔否，似应无奈菊花何。雁来秋老江湖落，病感风寒涕唾多。自古死生元有命，满斟且复醉颜酡。"
"九月二十五书事二首","宋末元初","方回","苍颜未怯冷风吹，过了残秋更自奇。细嚼菊花吞美酒，閒拈柿叶写新诗。繄谁屡贺参元火，与客仍消李远棋。七十馀龄能有几，开怀切勿皱愁眉。"
"九月八日宾旸携酒西斋晚登秀亭次前韵 其一","宋末元初","方回","深钳笑口似难开，顿喜诗仙载酒来。此道孰为今老笔，吾庐适有古荒台。焉知晚节逢陈厄，忽听高歌类郢哀。倚石自怜吟不就，频将拄杖划莓苔。"
"九月八日宾旸携酒西斋晚登秀亭次前韵 其二","宋末元初","方回","楚调悠然抑更扬，四愁平子五噫梁。身同落叶常无定，□比寒花似较长。但喜有乡频得醉，不知何药号为狂。芬香臭腐俱尘土，莫问桑田与海洋。"
"九月十二日得蟹小酌","宋末元初","方回","莫欺虚谷太凄凉，短发频搔意自长。万古江山宜晚景，一番宇宙更秋光。东篱把菊非尘世，左手持螯可醉乡。二物于吾犹莫逆，达人何日不重阳。"
"九月三十日汉臣置酒次日有诗次韵","宋末元初","方回","槁梧策策晚风秋，始觉天边雨意休。扫尽阴霾供一醉，豁开空阔慰双眸。青铜未至无王老，红袖何嫌有莫愁。我亦放颠插残菊，不羞衰老雪盈头。"
"九月五日所乘小骢不起","宋末元初","方回","瘦骨如山老病骢，圉邕治药竟无功。岂徒倜傥权奇惜，曾与艰难险阻同。万里风沙来往外，十年宾旅送迎中。□□一失真难得，宁少人间女颊红。"
"九月初一日","宋末元初","方回","满城风雨夜初长，晓径衣单野圃荒。秋著此寒欺老我，诗将何句待重阳。山容竞爽穿疏树，菊意高骞迓早霜。人事日非物良是，悲来谁办铁为肠。"
"九月初八日","宋末元初","方回","今年未见菊花枝，老恐登高亦不宜。但得明朝须有酒，可能我辈更无诗。身閒天下朋游少，秋暑江南雁到迟。宗武宗文佐觞咏，几家伯道叹无儿。"
"九月初五日","宋末元初","方回","暮雨萧萧鼓角风，草枯木落雁横空。每逢九日不胜感，垂近七旬无奈穷。螃蟹今年犹未有，茅柴我辈亦堪中。篱边瘦菊青如粟，已胜芙蓉万朵红。"
"九月初六日客报吾州初一日大火城中俱尽吾家亦尽七八九报皆然初十日始报吾家幸免拆毁屋十馀间二十五日得王山长亲家书始知仅存州治州仓州学书院吾家免焚馀所免不过数十家","宋末元初","方回","生死由来一念间，回头不落鬼门关。细思上策莫如醉，稍据要津焉得閒。婢仆冻饥犹恋主，儿童婚嫁合还山。一穷惹起无穷事，独乐吾惟学巷颜。"
"九月初四日大风雨近重阳无酒夜成二首 其二","宋末元初","方回","秋霖欲洗庾公尘，不管楼头客恨新。塞雁又为江左客，菊花曾识晋时人。百年虚谷先生老，一纪严州太守贫。几向客中度重九，苦无佳句答良辰。"
"九月初四日大风雨近重阳无酒夜成二首 其一","宋末元初","方回","怕见秋深秋又深，青灯白发厌愁霖。百年剩几重阳日，万事都无一称心。自揣老怀饶感慨，可须佳节强登临。在陈自郐哦韩句，敢望空罍有浊斟。"
"二十一甲子晴","宋末元初","方回","昨日大风声，今朝甲子晴。整襟衣顿爽，开匣镜偏明。早就鲸鲵筑，终全燕雀成。清和旧时节，新面入山城。"
"二十七日又大雪凡半月","宋末元初","方回","茂林枯树总模糊，半月檐声乍有无。天鼓北风神转王，地穷南海瘴全苏。战鼙戍角夜烽火，旅棹征鞍朝道途。辛苦一生亦奇绝，暮年犹许画寒炉。"
"二十九日岁除","宋末元初","方回","六十年前幼学儿，端平明日改嘉熙。黟川亡妹来归日，歙陇先君改葬时。学问文章成画饼，科名官爵著饶棋。细思未觉家声坠，能忍穷人不是痴。"
"二十八日残雪不消怀旧","宋末元初","方回","老眼今犹见雪明，几番绝景慰生平。三高祠畔吴江棹，百战军前鄂汉城。颠沛艰难垂欲死，登临慷慨谩多情。骆驼乳紫青貂暖，老矣无由再玉京。"
"二十三日天气绝佳西军还二十四日东如绩溪","宋末元初","方回","独坐绿阴下，追思秋日春。眠蚕方放大，早麦欲尝新。岂意贼生贼，忍闻人食人。何时兵遂解，纵遣上城民。"
"二月十一日晓发龙山风顺","宋末元初","方回","繁华销歇市朝空，此地何堪著固穷。久似坎蛙居井底，忽如野鹤出笼中。宿酲夜解催花雨，归棹春乘上水风。及得清明到家否，新芽茶绿牡丹红。"
"二月十七日偕宾旸市饮二首 其二","宋末元初","方回","无官岂畏犯金科，饮量真能海纳河。人老自于春色淡，花开最恨雨声多。向来伴侣今都尽，乃后光阴复几何。更挈残樽趋曲巷，小姬摘阮和燕歌。"
"二月十七日偕宾旸市饮二首 其一","宋末元初","方回","误著儒冠玷甲科，休官重到旧沙河。未妨缓步微行好，犹恐傍观窃议多。我辈相逢唯酒可，桃花如许奈春何。雪儿人物今难得，一曲离骚醉自歌。"
"二月十五晚吴江二亲携酒","宋末元初","方回","今日山城好事新，客来誇说齿生津。喜晴郊外多游女，归暮溪边尽醉人。鲜笋紫泥开玉版，嘉鱼碧柳贯金鳞。一壶就请衰翁饮，亦与花朝报答春。"
"二月十六日夜独酌思归四首 其四","宋末元初","方回","楼前春水欲生蛙，楼上无眠夜忆家。官道靴鸣知有雨，故溪船去好移花。耆年极荷神祇借，直性难禁世俗哗。便可真归不须梦，烂烹新笋煮新茶。"
"二月十六日夜独酌思归四首 其三","宋末元初","方回","不谢车尘觅饷偎，前行后指亦危哉。一贫牵绊似绳缚，百怪攻攒如箭来。自倚此中惟拙直，未知何故每惊猜。是尧非桀俱尘土，且可深杯更浅杯。"
"二月十六日夜独酌思归四首 其二","宋末元初","方回","聊复埋身面糵昏，倘来倘去肯销魂。瓦犹幸有三间屋，绢可全无二丈裈。壮士笑谈跻将相，寒儒衰老误儿孙。社公雨作春灯暗，独尽花前酒一樽。"
"二月十六日夜独酌思归四首 其一","宋末元初","方回","閒忆山中一片云，归欤莫待草风薰。老身岂可为形役，俗语何堪著耳闻。乍醉乍醒终郁郁，孰非孰是几纷纷。颠寒踣饿男儿事，已办渊明自祭文。"
"二月三十日","宋末元初","方回","酒病专欺老，诗材苦欠新。客窗庐阜雨，故圃洛花春。岁运江声急，家人夜梦频。遥知扫松处，笋茗正芳辛。"
"入五月病二七日","宋末元初","方回","病已捐蒲酒，寒犹拥絮衣。形骸元自劣，气候每相违。人死朝朝有，吾衰事事非。尪羸存喘息，聊复信天机。"
"八月二十日天晓","宋末元初","方回","清晓潮初过，西风猎弊裘。肯为贫士地，偏觉老人愁。蟋蟀声弥急，梧桐色渐愁。残星馀几点，吾独倚吾楼。"
"八月二十日赵西湖携酒夜醒二更记事 其一","宋末元初","方回","社袄初穿暑气收，今朝五日过中秋。隔湖我每思□□，□市公能顾小楼。斗酒只鸡承厚意，扁舟匹马约閒游。吾侪不与人间事，肯挂眉头一点愁。"
"八月二十日赵西湖携酒夜醒二更记事 其二","宋末元初","方回","酒醒更深独倚楼，天清地静俯河流。梧桐影转三更月，蟋蟀声催万象秋。自古有生皆有死，即今无喜亦无忧。更著四年当八十，我于人世复何求。"
"八月二十四日宾旸华父同登秀亭二首 其二","宋末元初","方回","两公诗思欲飞扬，颇似繁台俯大梁。潇洒道装衣袖阔，昂藏寿相耳毫长。持身未惯全随俗，玩世何嫌略放狂。我有平生八叉手，兴来举酒尚洋洋。"
"八月二十四日宾旸华父同登秀亭二首 其一","宋末元初","方回","垂垂三径晚香开，二妙端能为我来。老瓦尚堪沽浊酒，破鞋何惜上高台。十年心事霜髯短，万□秋声画角哀。海内诗人有公等，悬崖待与斸苍苔。"
"八月十二夜对月","宋末元初","方回","胡床正面紫阳山，净扫晴阶掩夜关。金气渐寒风露下，冰轮欲满斗牛间。衰怀突兀来千感，暮齿逍遥保一閒。天役万形仍自役，何为西堕又东还。"
"八月十八日天晓二首 其二","宋末元初","方回","河中船已动，岸亦有人行。城北钟声断，楼东鬼宿明。倚□□酒醒，搔首小诗成。□□中秋热，今朝始渐清。"
"八月十八日天晓二首 其一","宋末元初","方回","木犀花正盛，吹入满楼香。不是人无寐，焉知夜已长。树鸣秋雨急，潮过海天凉。自觉衣裘少，侵寻近肃霜。"
"八月十五夜对月","宋末元初","方回","散发披襟一再窥，未甘兀兀守书痴。月圆照尽天圆处，秋半凉当夜半时。人世无灯方作梦，山翁有酒更能诗。此心除却嫦娥外，惟许崚嶒瘦影知。"
"八月三十日晓晴","宋末元初","方回","高树号风始欲丹，秋晴诗老试凭栏。食贫破砚惊犹在，身瘦寒衣觉渐宽。家里儿孙音问好，客中僮仆使令难。雪前霜后归吾圃，瘦菊疏梅尽耐看。"
"八月五日病中","宋末元初","方回","于心敢自欺，但恐不精思。未觉扶颠易，方惊悔过迟。病堪长作客，贫可荐招医。观井如彭祖，闻诸丱角时。"
"八月初一日","宋末元初","方回","吾生遽如此，六十一衰翁。功过差相掩，时几大不同。冥冥终日雨，忽忽半秋风。食尽囊无物，今年始是穷。"
"八月初一日","宋末元初","方回","秋风几日尚无诗，政坐炎歊转赫曦。閒被贫为魔搅挠，病须凉当药医治。薄田董穫收新粟，老圃开包献巨梨。顾此亦差胜穷宦，回头何啻十年迟。"
"八月初二日","宋末元初","方回","蝉声渐渐怯西风，閒撚青枝玩菊丛。老去一身都是病，寤来万梦总成空。喜分果饵小儿女，浪费薪蔬顽仆僮。严濑家人报船至，更营樽酒恼衰翁。"
"八月朔后雨昼夜不止","宋末元初","方回","□蔑丝毫暑，何庸一再霖。秋阴酸病骨，夜滴碎归心。剧盗应旁睨，馀田或尽沉。无灯黑如漆，臆度近更深。"
"力学","宋末元初","方回","力学衰犹进，治生晚不雠。操心元自定，忤俗果何由。涂抹馀千纸，浮沉等一沤。忍穷兼耐辱，失笑未包羞。"
"十一月二十九日壬子喜雪","宋末元初","方回","撚冰惊起冻髯翁，一色楼台晓未融。酤肆定应昂酒价，篙工是处打船篷。读书窗上纸偏白，跃马街头尘不红。忧国愿丰心绝喜，可能儿女絮因风。"
"十一月二十日南至二首 其二","宋末元初","方回","至节今年始得归，祀先牲酒亦无几。儿孙长大衣装少，婢仆顽慵廪饩微。交阯虞翻犹不死，荆州王粲竟何依。玉筒已想黄钟动，只有心灰自懒飞。"
"十一月二十日南至二首 其一","宋末元初","方回","风吹六十二年春，又见阳和一夜新。兴废亲更三国事，死生暗易万城人。种花纵好谁同赏，置酒良难自惯贫。今独身为本宗长，思兄临节倍悲辛。"
"十一月十五日","宋末元初","方回","倏忽何庸诘，参差未易齐。树枯元不死，雪尽竟为泥。岂谓身才老，从来意欲西。一穷宁骨立，九殒未头低。"
"十一月十五夜","宋末元初","方回","竟与鳏鱼似，无由浊蚁持。百为元有命，一往复何疑。残梦终难续，深忧暗自知。邻雏夜啼急，吾亦忆吾儿。"
"十一月十四夜听雨为霰听霰为雪久之雪后为骤雨自昏达旦无寐","宋末元初","方回","雨声更霰雪，昏听达清晨。自笑能吟客，常为不寐人。絮寒勤拭涕，箦响惧翻身。苦语知谁会，应堪泣鬼神。"
"十一月初八日观雨","宋末元初","方回","重阳晴过小春天，忽复萧骚雨可怜。响入竹林全似雪，湿蒸茅舍最宜烟。战尘洗净无传箭，客路泥深亦著鞭。三月聚粮岂容易，临风殊觉意茫然。"
"十七十八日犹雨","宋末元初","方回","浮云几万里，白日闷晴晖。稍觉波涛缩，犹闻点滴微。两旬捐破扇，五月著寒衣。老病忧时事，高门马自肥。"
"十九日甲戌晴己卯晚又雨二首 其二","宋末元初","方回","吴郡传犹庶，严滩报可惊。田中车水出，城上驾船行。旅屋仍筛漏，穷檐用盎盛。幸而有雷电，此雨不难晴。"
"十九日甲戌晴己卯晚又雨二首 其一","宋末元初","方回","稍复桥痕旧，俄惊础汗非。岂宜真汹涌，止可略霏溦。河伯毋流毒，云师幸霁威。劣能驱暑气，即愿吐晴晖。"
"十九日始晴","宋末元初","方回","今日檐仍滴，何人胆不寒。晒帆船尚湿，扫市路才乾。造化玄机转，生灵死命完。传闻睦东馆，楼阁付惊湍。"
"十九日斩贼十二人始明正典刑","宋末元初","方回","兵兴欲两旬，三载气初伸。汝既甘从贼，官非乐杀人。早知膏白刃，何忍效黄巾。拙速无奇策，登城悉市民。"
"十二月十三日三桥小雪","宋末元初","方回","晓楼衾薄梦回频，辟户寒光绝点尘。各各一篷船未动，差差万瓦屋如新。高门定有丰醪饩，下里畴能馈粲薪。邻叟踏泥共煎茗，早云多有望晴人。"
"十二月十五日去年以此日归","宋末元初","方回","日月相望夕，西归昔问途。焉知穷岁迫，重寓客楼孤。压雪弥河舫，胶冰噤树乌。遥怜万山里，儿女乏寒襦。"
"十二月十五日晚宿馀杭步","宋末元初","方回","孰令牵率到钱塘，朝暮随人作酒狂。蜕壳喜离城市路，发蒙惊见水云乡。四方上下乾坤阔，万里东西日月望。向来楼居不得句，此夕叶舟吟兴长。"
"十六日","宋末元初","方回","来往江复浙，扰扰一年间。有子犹相隔，无官亦未閒。病嫌真药少，债准旧书还。霁雪楼前立，依依忆故山。"
"十六日水退雨不已次受益韵二首 其二","宋末元初","方回","七年逢四潦，苟活到于今。每值月离毕，难逢木守心。江兼湖共满，忧与恨俱深。万顷青秧没，田家泪湿襟。"
"十六日水退雨不已次受益韵二首 其一","宋末元初","方回","暑雨民咨怨，由来直匪今。湿能蒸病骨，滴欲碎归心。积水连村郭，前途昧浅深。雄风楚台上，谁且独披襟。"
"十月三日秀亭二首 其二","宋末元初","方回","乱峰古垒一荒台，自笑衰翁去复来。石怪更宜添薜荔，树枯犹许寄莓苔。四天无壁供诗眼，万古皆空付酒杯。惆怅远惭羊叔子，秋阴欲暮角声哀。"
"十月三日秀亭二首 其一","宋末元初","方回","天怜迟莫与清閒，閒上高山看远山。世味已如玄酒淡，名场肯复左轮殷。千争万竞尘埃里，古恨今愁莽苍间。□□谁来问诗叟，应输老树识苍颜。"
"十月六日小酌以自宝此身方有寿分韵得身字","宋末元初","方回","一从鼙鼓沸烟尘，十士相逢八九贫。梦境谁能为达者，醉乡犹幸属閒人。剩留佳句传来世，谨护风寒养病身。归去吾家有何物，岂无江水濯缁巾。"
"又用前韵赋夜坐","宋末元初","方回","酒醒招得醉魂归，深护炉熏键夕扉。渴舌恶甜勤漱茗，癯肩耐冻懒添衣。颇闻空暗无星出，小待更深定雪飞。一字不圆终不寐，癖诗如我自应稀。"
"又次韵张御史鹏飞","宋末元初","方回","休致衰年暗自惊，閒呼张丈唤殷兄。马尘往往逢新贵，鸥梦依依忆旧盟。洛社绘图惭九老，汉庭绵蕝付诸生。绣衣御史烦推毂，我有蓑衣永不更。"
"又雨","宋末元初","方回","霞红疑太早，果不是晴天。市涨危侵户，村流喜入田。昏昏邻寺鼓，滃滃晚厨烟。明日应犹雨，宵甜一枕眠。"
"万山堂呈史察使 其二","宋末元初","方回","质肃英声盖九州，名孙吾获与之游。胸中所学万青简，堂上有亲双黑头。买砚新添行橐重，抄书勤过野庐幽。雕鞍长剑纷纷是，人物如斯岂易求。"
"万山堂饮归","宋末元初","方回","追怀往者数贤侯，得得经营续续脩。依旧夜栏低北斗，几番春絮委东流。同游尽道山能好，半醉谁知我独愁。乃后吾徒身亦死，题诗更有昔人不。"
"三十年吟","宋末元初","方回","三十年为世，吾今迫六旬。儿时前辈尽，乱后善人贫。未测前途闇，空追往迹陈。所亲化埃土，犹入梦魂频。"
"三月二十九日饮杭州路耿同知花园","宋末元初","方回","巢燕春泥久已融，虞弦节近鼓薰风。枝枝烂熟樱桃紫，朵朵争妍芍药红。冠豸霁威贤御史，雕虫得隽老诗翁。十分蚕麦今年稔，我辈何妨酒一中。"
"三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首 其五","宋末元初","方回","后生谁识旧西湖，除却山僧树总无。何至梅仙坟亦掘，惟应葛岭鬼当诛。红裙鞭镫追游女，白首端章笑腐儒。两盏三杯更多感，不如烂醉眼模糊。"
"三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首 其四","宋末元初","方回","生长西湖死葬湖，兴言舟子与农夫。全家衣食凭摇橹，历世儿孙学荷锄。布衲劣兼蓑笠有，齑汤恐并酱醯无。金盘玉箸环歌舞，午鬨昏空一任渠。"
"三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首 其三","宋末元初","方回","暮年无不与心违，节物过从事总非。何处青梅尝煮酒，谁家红药试单衣。半酣便合拿舟去，骤热犹容借扇归。忽忆向来独立处，雪天閒看白鸥飞。"
"三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首 其二","宋末元初","方回","湖山春色已如斯，城市原来了不知。百五韶华全似画，二三名胜总能诗。忽惊我辈相携处，谁识吾人始到时。五十四年前弱冠，设盆犹忆唱闽词。"
"三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首 其一","宋末元初","方回","第五桥通曲港船，直摇春水到门前。休官久作渔竿客，扶老来寻鹤氅仙。畴曩欢娱如昨日，今吾衰飒最高年。旧坟新冢石羊马，且举残杯莫怆然。"
"三月十七夜大雷雨用韵酬俞好问四首 其四","宋末元初","方回","倦眠书砚付埃氛，烟尽当窗一篆云。黠鼠谁令如鬼物，痴猫吾欲与弹文。雨馀自揣薪槱绝，客里尤怜仆厮勤。花尽春残不须惜，好谋归棹趁南薰。"
"三月十七夜大雷雨用韵酬俞好问四首 其三","宋末元初","方回","薄有盐醯胹竹孙，夜寒城郭似荒村。远更已觉踰三鼓，独酌无聊罄一樽。此道粗闻元自少，众人欲杀幸犹存。盲风怪雨青灯暗，庄蝶难凭入梦魂。"
"三月十七夜大雷雨用韵酬俞好问四首 其二","宋末元初","方回","恶风夜汹疾雷频，稍卧还兴起倒身。政复花时如此雨，谁知我辈本无春。破衣垢腻疮饶痒，短被斜攲脚倦伸。挨耐天明招敢叟，能来破闷赖斯人。"
"三月十七夜大雷雨用韵酬俞好问四首 其一","宋末元初","方回","彻夜无眠直到明，拟春晴又不春晴。酒材劣致平原督，花事愁闻望帝声。病体惯经寒热證，倦途浑忘短长程。五年浩荡江湖梦，犹喜相逢得友生。"
"三月十八日甲子晴","宋末元初","方回","夜夜春寒渐觉轻，桐花十日过清明。去年稔更今年稔，壬子晴兼甲子晴。楼阁相望饶客醉，干戈不用保农耕。老儒八十心无事，依旧吟窗剔短檠。"
"三十年重到紫阳观","宋末元初","方回","石路崎岖唤渡船，松萝穿尽望中烟。缪为白发二千石，轻别紫阳三十年。洞冷敛心归酒地，阁虚携眼上诗天。丹砂九转犹多事，解饮能吟即是仙。"
"三桥旅邸遇雪","宋末元初","方回","酝云蒸雾暖如烘，一夜南风变北风。不似寻常响窗纸，渐惊分寸压船篷。粉妆已斗佳人白，酒面还输老子红。记取今年呵冻笔，三桥西岸小楼中。"
"上元立春","宋末元初","方回","华灯綵胜两逢迎，美景良辰未易并。花信风初回肃杀，柳梢月岂异承平。神鳌观阙山何在，旅雁汀洲水复生。可待紫姑问休咎，买牛西崦课儿耕。"
"久苦春寒三月三日戏作俳体","宋末元初","方回","似惜残红未放稀，佳人怯试薄罗衣。桃花水涨冰犹凝，燕子泥融雪更飞。老去寻芳元自懒，病来吹霎不如归。常嫌禊帖书清朗，尔许奇寒可浴沂。"
"久雨","宋末元初","方回","肺病兼脾病，葵花复槿花。閒犹常不乐，老欲更何加。客讶添新犬，童喧断小蛇。穷居非得句，持底谢年华。"
"壬寅生日杨广文携示壬辰生日诗次韵","宋末元初","方回","方寸天知地亦知，昂藏胸次了无奇。山林独乐休官早，□县徒劳见事迟。一影浪行千万里，十年未朽两三诗。故□□□惊陈迹，旅次传抄付小儿。"
"大风寒微晴","宋末元初","方回","穷旅宽愁思，严寒作淡晴。终须开日色，何可欠风声。地白犹含冻，天青渐放明。吴门稍和暖，应有故人迎。"
"大北早行","宋末元初","方回","重雾须髯湿，深林草树香。山中人未起，马上晓偏凉。晴屋悬新麦，寒田莳晚秧。近来兵事息，烟火渐微茫。"
"大雪出三桥寓楼","宋末元初","方回","冻雀愁鸢噤不哗，漫天浩瀚逐风斜。映楼横过三千丈，接屋平铺十万家。静夜有窗皆贮月，寒空无树不开花。诗成欲撚冰须断，聊举深杯答岁华。"
"大雪约程以忠不至次日以诗问之","宋末元初","方回","禦寒时著火文武，等醉岂拘杯圣贤。土润春应萌有日，尘清野更洁于天。谁呵冻笔诗能画，独上高岗意欲仙。剩有篱根未消处，试裒枯筱取茶煎。"
"小长桥书事","宋末元初","方回","似觉晴光稍不同，天成奇句与衰翁。雪滋死草芽先绿，冰浴新鹅掌倍红。荏苒客途惊岁暮，凄凉家事忆江东。小长桥畔谁知许，一棹孤舟万籁风。"
"小至日书","宋末元初","方回","谁知缇室动葭灰，总道阳从九地回。年近六旬愁里过，身行万里死边来。诗存瘦骨全如我，花倚春风不是梅。偶有友朋仍有酒，看云聊与釂深杯。"
"小园","宋末元初","方回","累土为台就浚池，小园聊尔寄娱嬉。栽花谁觉似贫户，煮菜自量无厌时。月下秋声长不寐，水中树影最宜诗。客来客去频欢喜，祇为能饶一着棋。"
"小雪日观残菊有感","宋末元初","方回","欲雪寻梅树，馀霜殢菊枝。每嫌开较晚，不道谢还迟。早惯饥寒困，频禁盗贼危。少陵情味在，时讽浣花诗。"
"小楼","宋末元初","方回","乾坤今古事，尽在倚栏间。初上似登塔，忽高都见山。醉眸天共远，吟思暮忘还。城市如岩壑，谁能共此閒。"
"马军自杭至雨少止","宋末元初","方回","春尽雨还雨，山寒云更云。昼常无日色，夜不见星文。蜂起此狂贼，马来皆劲军。尅期可平尽，玉石恐难分。"
"不寐","宋末元初","方回","眇忽微茫一入思，穿天匝地遍垓维。残秋夜静山深处，孤客灯昏酒醒时。自宝此身方有寿，不穷我辈更无诗。少陵同谷七歌在，每一歌之泪欲垂。"
"不寐","宋末元初","方回","孤灯独榻夜难晨，秋气初寒展转频。每怪未尝成梦寐，自怜何苦费精神。非关世事兼身事，欲学贤人与圣人。更著冰霜当七十，向来虚费几青春。"
"不寐十首 其十","宋末元初","方回","细字昏难读，孤灯冷独挑。黄齑馀口味，白豆验心苗。玉枕方春梦，金门正早朝。先生唯默坐，窗外雨萧萧。"
"不寐十首 其九","宋末元初","方回","竺国轮回说，诬民断勿疑。还知已死后，即是未生时。六道何凭考，三身故强推。反终更原始，不寐试深思。"
"不寐十首 其八","宋末元初","方回","涉世形容悴，违时嗜好偏。偶犹身未死，岂为己无眠。道丧文趋刻，谈高学类禅。申生真毙犬，望帝竟啼鹃。"
"不寐十首 其七","宋末元初","方回","雪声兼雨声，静听到残更。为底常无寐，宁当有不平。食多嫌气浊，衾薄觉神清。万古书灯眼，心常与共明。"
"不寐十首 其六","宋末元初","方回","夜眠才合眼，即见此诸公。骸骨已应朽，精神犹自通。老怀常忽忽，暮景极匆匆。知己恩难报，皇天识寸衷。"
"不寐十首 其五","宋末元初","方回","世间无限事，总不属閒人。必欲伸公论，宁如爱老身。武成难尽信，泰誓尚非真。卫府公闾语，何哉彼鬼神。"
"不寐十首 其四","宋末元初","方回","无寐复无寐，自知仍自知。少狂今始悔，宿疾尚堪医。雪水消残酒，灯花送好诗。元龙湖海气，老矣复何施。"
"不寐十首 其三","宋末元初","方回","暮年无寐意，灯与影应知。谁复名三叛，空劳赋五噫。今人难与语，来世尚堪期。准易扬雄业，真成覆瓿为。"
"不寐十首 其二","宋末元初","方回","孤灯深夜半，何乃抚床为。道左时难料，心方世岂知。孰刊前代史，肯作近人诗。黠鬼应相笑，乾坤一老痴。"
"不寐十首 其一","宋末元初","方回","清寒雪夜天，攲枕暗灯前。总为多思虑，常令少睡眠。著书传后世，讲学绍先贤。老死将无日，空閒十二年。"
"中秋夜喜晴","宋末元初","方回","秋来剩赋倚楼吟，天慰衰翁此夜心。霁色一轮升白玉，欢声万镒价黄金。酒才半醉吾忘我，诗最难题古到今。日□西流聊困卧，不知更浅与更深。"
"中秋前一日雨送罂粟戎葵子与刘元煇","宋末元初","方回","小雨翻锄土带沙，戎葵罂粟送诗家。敢争天上中秋月，且种人间隔岁花。小稔米今犹未贱，固穷酒可不须赊。乘閒傥肯来相过，有水吾能自煮茶。"
"丹阳道中大雪","宋末元初","方回","轻船摇兀涕垂颐，我见人船更谓奇。琐细穿篷仍急舞，迷漫渡水故斜吹。孤村茅屋炊烟绝，匹马毡衫冻仆随。此是老夫有声画，丹阳道上雪天诗。"
"乌聊山庙登览","宋末元初","方回","寒斋兀兀味残书，一上崔嵬计未疏。下界喧卑离市井，平皋洒落见樵渔。断鸿淮汉三江外，古树隋唐五代馀。忽忆浮溪偃王句，顾瞻遗庙意踌躇。"
"书所见","宋末元初","方回","春风元在眼，雪定不难消。冻杞垂红子，晴麰动绿苗。行人相叫唤，旅雁忽惊飘。古柱镌年号，承平旧石桥。"
"书歙县楚明府送行诗轴","宋末元初","方回","俸尽青钱少，衣惟白苧粗。赁楼邻羽客，买锦护梅图。棋每藏高著，诗曾断几须。生祠谁画得，清苦一臞儒。"
"予尝治郡屡平贼叹今所见不然","宋末元初","方回","昔在专城日，吾尝破贼时。土豪勤问探，民户感恩私。公论必旁采，下情须尽知。骑军远迎击，孰识一先棋。"
"五月九日甲子至月望庚午大雨水不已十首 其十","宋末元初","方回","西湖湖外水，汹涌入城流。比户升高阁，通衢塞大舟。学泅儿辈喜，绝爨老夫忧。会见蹄涔涸，鱼虾悔浪游。"
"五月九日甲子至月望庚午大雨水不已十首 其九","宋末元初","方回","今日云霄客，何人禹稷思。树高堪避溺，稻尽底充饥。苦口非吾事，衰躯异昔时。东溟容有限，细读后山诗。"
"五月九日甲子至月望庚午大雨水不已十首 其八","宋末元初","方回","平地惊胥怒，滔天类鲧湮。稍低三板水，不活百城人。已拚过从绝，徒工徙倚频。鹄形无白粲，蜂起有黄巾。"
"五月九日甲子至月望庚午大雨水不已十首 其七","宋末元初","方回","蒸渍衣巾醭，拘挛臂膝顽。老身何足恤，时事自多艰。井满瓢堪汲，船高树可攀。苍生百万亿，性命雨旸间。"
"五月九日甲子至月望庚午大雨水不已十首 其六","宋末元初","方回","眼待稻花看，青苗浸急湍。万家应恸哭，五月更恒寒。政尔千仓足，犹云一饭难。凶灾忽如此，容易便平安。"
"五月九日甲子至月望庚午大雨水不已十首 其五","宋末元初","方回","能免尧捐瘠，端由稷播艰。民生频不竞，世故政相关。穴蚁移楼杪，田蛙产灶间。丰凶卜檐溜，半月响潺湲。"
"五月九日甲子至月望庚午大雨水不已十首 其四","宋末元初","方回","江南梅子雨，骚客古今愁。岂意连年夏，频妨庶事秋。为鱼民自痛，食肉尔何忧。衰老那禁得，看天独倚楼。"
"五月九日甲子至月望庚午大雨水不已十首 其三","宋末元初","方回","陆走无非水，楼居并是泥。褰裳难跋涉，执盖困扶携。国虑白圭壑，城危智伯堤。旸乌果安在，转觉漏天低。"
"五月九日甲子至月望庚午大雨水不已十首 其二","宋末元初","方回","波浪冒原田，群鱼不自全。返常真足怪，行险绝堪怜。骤作乘时快，遄成失势颠。儿童拾鳗鳝，争著柳枝穿。"
"五月九日甲子至月望庚午大雨水不已十首 其一","宋末元初","方回","夜半观天象，无星定肯晴。河流兼市没，船势与楼平。未杀漂摇意，仍添飒洒声。人膏饫鱼鳖，真宰忍忘情。"
"五月二十一夜雨未止六昼夜水涨寇阻无人入城","宋末元初","方回","昼夜雨滂沱，平畴变海河。地如随水去，天岂厌人多。讨叛犹输粟，攻坚未掩戈。积阴凝杀气，玄造意如何。"
"五月二十三日甲子交六月节稍晴三四五复大雨贼寨未下","宋末元初","方回","每日看天色，今年厌雨声。重新六甲换，喜得一朝晴。疲卒淹穷谷，饥民守坏城。竹深荷净处，犹忆旧承平。"
"五月二十三日怀归二首 其二","宋末元初","方回","生红一簇海榴枝，惭愧虚翁两鬓丝。久客湖山何足恋，□□父子自相知。江南江北千钟酒，身后身前万首诗。连□□霖忽开朗，人生亦有晚晴时。"
"五月二十三日怀归二首 其一","宋末元初","方回","拔茅犹在盍归休，何事清河日倚楼。百岁四分三已过，十朝九醉一无愁。独遗蕙帐容逋客，谁向瓜田识故侯。定是紫阳山下路，西风仙袂揖浮丘。"
"五月十一日生朝三首 其三","宋末元初","方回","强展愁眉进一杯，年年红熟见杨梅。至亲阻寇全无信，时贵嫌贫近不来。京兆旧游张敞马，督亢遥望剧辛台。华荣寂寞手翻覆，好在徉狂老万回。"
"五月十一日生朝三首 其二","宋末元初","方回","本非高蹈挂朝冠，自是危途举足难。世上十年人不识，山中五月夜犹寒。感风垂死骨骸痛，止酒近旬杯杓乾。牵率亲朋致嘉惠，时危敢作等閒看。"
"五月十一日生朝三首 其一","宋末元初","方回","浊醪儿辈尚能谋，且勿惊忧且勿愁。不肯前朝峨豸角，可于当世较蝇头。永无紫绶金章梦，甘与青鞋布袜休。旦夕贼平岁中熟，茅柴杯外更何求。"
"五月十一日早问政山房三首 其三","宋末元初","方回","纵不烧丹汞，村人总是仙。今朝才酒债，明日有柴钱。指草能医病，争棋每让先。活龙肯相赠，竹杖掘深鞭。"
"五月十一日早问政山房三首 其二","宋末元初","方回","四十里苍翠，中环万屈盘。望城藏谷底，觅路上云端。笋出一春醉，樵深三伏寒。山翁无将相，祇是敬黄冠。"
"五月十一日早问政山房三首 其一","宋末元初","方回","道士携壶酒，相迎劝瓦卮。野葩芳杖屦，林霭润须眉。自说夜频醉，不知朝有饥。问曾辟谷否，擘树嚼松芝。"
"五月六月雨寒二十馀日","宋末元初","方回","五月今年更索裘，穷山积雨冷于秋。斯须变化真难料，宿昔沉绵幸少瘳。老强读书犹有益，贫因知道故无忧。葵花零落浑閒事，且望田家早稻收。"
"五月初十日病体少苏","宋末元初","方回","仙棋一局烂樵柯，尘世纷纷梦幻多。病起镜中非复我，愁来酒外更无它。逍遥悟解参庄叟，矍铄形容谢伏波。忽省明朝又生日，暮年归计欲如何。"
"五月初三日雨寒痰嗽","宋末元初","方回","门外葵花一丈高，讵期端午更绵袍。佩符岂有玉刚卯，挑药久无金错刀。人老形骸宜瘦劣，时危心肺倍焦劳。柴门昼掩身多病，听雨寒窗首屡搔。"
"仇仁近之姑苏别后奉寄","宋末元初","方回","诗眼到姑苏，今愁古恨俱。台惊吴后鹿，江问汉时鲈。矫夺风应息，怀襄气未苏。梅边早回首，飞鹤望林逋。"
"仇仁近母邢夫人挽诗","宋末元初","方回","慈颜才一识，近获拜书楼。忽化金棺火，应添石室筹。乡邻传阃范，吊祭尽儒流。令子今和靖，诗名甲此州。"
"以桐江旧诗十五卷呈范君泽","宋末元初","方回","人品悬知大不同，一丝羞见钓台风。七年假守如虚叟，万首新诗似放翁。贷死偶馀吟鬓白，每生犹想战尘红。范侯胸次秋天碧，好借宽閒翼断鸿。"
"元夕晴","宋末元初","方回","渐暖风烟添软媚，新晴草木眩光晶。天回地转春犹在，物是人非意自惊。晚辈未宜欺老病，早年犹及见升平。山城旧与钱塘似，灯火笙歌彻五更。"
"元日小雨","宋末元初","方回","红垂灯穗倍常明，缓缓晴须作好晴。著柳春风微有色，催花夜雨细无声。炉香早起蹒跚拜，杯酒朋来潋滟倾。一日一诗旧年例，新年一日两诗成。"
"元日感事","宋末元初","方回","羞将白发见青春，世事何关虮虱臣。去就时难千里梦，是非论定百年身。偶然不死由天地，尚可无惭对鬼神。敢问名垂汉唐史，萧曹房杜本何人。"
"六十五春寒吟七首 其四","宋末元初","方回","病骨春寒欠酒浇，关山满眼雁程遥。有人恨过江淹赋，何处魂堪宋玉招。六十五翁来日短，百千万事迅风飘。平生知己惊俱尽，一影穷山伴寂寥。"
"六十五春寒吟七首 其七","宋末元初","方回","知旧惊嗟踵丧亡，劣容此老据藜床。六旬有五犹穷健，百拙无双但醉狂。莳菜连畦终岁饱，种梅匝屋满家香。不须苦怨春寒恶，榾柮炉边味最长。"
"六十五春寒吟七首 其六","宋末元初","方回","性癖耽吟本不工，平生竟复坐诗穷。状头浪说三千字，举手行为七十翁。夜永自怜灯是伴，春寒最苦酒难中。王侯蝼蚁终同尽，便出阳神也落空。"
"六十五春寒吟七首 其五","宋末元初","方回","清晓林禽百种鸣，春寒渐暖变新声。向阳死草青先茁，解冻枯池绿再生。太子四门何足怪，麻姑三海自堪惊。回头最念儿童辈，不识灯宵旧太平。"
"六十五春寒吟七首 其三","宋末元初","方回","老眼閒中子细看，天公作剧故多端。雪占岁稔何曾稔，雨作春寒断是寒。酒尽闷多欢笑少，花开折易长成难。暮年不喜金仙说，到此心才悟六观。"
"六十五春寒吟七首 其二","宋末元初","方回","当是平生取数多，穷途无力战群魔。二千石滥知州事，三十年羞进士科。人老决难重少壮，春寒毕竟渐晴和。筹来算往终无益，且傍残梅作醉歌。"
"六十五春寒吟七首 其一","宋末元初","方回","日日春寒昼掩扉，惊嗟六十五年非。未为白傅同州起，犹胜坡翁海外归。斗分军兴群盗作，浙乡水患细民饥。忍穷苟活犹閒管，痛惜残梅万点飞。"
"六十吟五首 其五","宋末元初","方回","昼暑微遒暮已凉，中秋近□更重阳。少时痛饮不胜乐，老病积忧无此狂。岁六十翁扶药饵，家三百指望裘裳。空庭月侧荒山悄，起望星河夜慨慷。"
"六十吟五首 其四","宋末元初","方回","三十年将一世论，缪悠两世见儿孙。纷纭往事皆如梦，漫浪虚名独许存。蚤遣候虫忧敝絮，悬知寿客笑空樽。径芜阶叶无人扫，卧听秋风昼掩门。"
"六十吟五首 其三","宋末元初","方回","开岁当为耳顺翁，知非又过十秋风。尚多儿女婚姻□，□使田园伏腊空。迎菊作诗先自喜，设茶当酒未为穷。顽躯定不缘愁死，纵死还如不死同。"
"六十吟五首 其二","宋末元初","方回","六十曰耆七十稀，西山能有几□□。宾鸿蛰燕秋如故，朗月清风事总非。美酒难求周九鼎，丽人多僣管三归。衰荣颠倒知何意，草上谁家露不晞。"
"六十吟五首 其一","宋末元初","方回","六十衰年万事尝，西风回首战争场。科名官职俱虚幻，学问文章总废忘。死见几人饶酷毒，生怜此老尚昂藏。故应许似篱边菊，百种花残独傲霜。"
"六月二十九夜","宋末元初","方回","小阁微凉上，閒人半醉中。双明萤度水，一向柳拖风。委曲聊随俗，艰难敢讳穷。香山吾不逮，犹胜杜陵翁。"
"六月二十二日守陴百姓始下城","宋末元初","方回","本不食官粟，亦令登敌楼。鸣桴木杪急，传箭夜深愁。暗蹑蛇缠膝，尘搔虱满头。传闻贼寨破，今日得归休。"
"六月二十八日立秋","宋末元初","方回","平生为客太匆匆，已上西江又复东。只信一朝飞舴艋，何知五度落梧桐。绝怜牛女常遭谤，粗足莼鲈不叹穷。世外世间异天壤，政须深谷卧秋风。"
"六月二十三日立秋喜闻贼平镇将凯回归府官俱还","宋末元初","方回","乱起杏花落，贼平梧叶飞。顿忘三伏暑，竟解万山围。大将伤流矢，诸军曳血衣。先登不如此，焉得凯歌归。"
"六月二十日雨","宋末元初","方回","天怜野老饥，初不待人祈。雷与奔腾骤，烟兼映带微。已拚泥弊屣，更喜滴单衣。暗想田塍上，禾秋蚱蜢飞。"
"六月二十四日秋夜书","宋末元初","方回","昨朝交末伏，今日立新秋。故是凉犹未，终须热渐休。酒醒兴午夜，月上倚西楼。暍死端能免，江天问去舟。"
"六月八日迁寓侍郎桥","宋末元初","方回","梧桐楼外雨萧萧，客里迁居意不聊。净土偶邻罗汉洞，閒人肯羡侍郎桥。蠹鱼书少家何窘，行李船轻路匪遥。此□十翁肯相送，典钱沽酒了今朝。"
"六月十七日十八日大雨闻贼欲降","宋末元初","方回","谁遣青天变漏天，人閒无复有平田。女娲鍊石端何物，子产禜龙未必然。死徙衔冤终不雪，生存忍饿更堪怜。腐儒自笑穷今极，旬月曾无一醉眠。"
"六月半屡雨","宋末元初","方回","甘雨作丰年，尤宜近伏天。水无过大海，旱不救良田。六月茅檐滴，千村饭灶烟。山城秋意早，新粒市香籼。"
"六月初七日雨始止初八日始晴","宋末元初","方回","昨夕星初见，兹晨雾亦披。徯闻平贼报，先赋喜晴诗。□□犹如旧，新蝉未觉迟。皇天已悔祸，小丑复奚为。"
"六月雨","宋末元初","方回","六月今年雨，千山每日云。稻登全可望，树密最宜闻。预免忧饥色，先收破暑勋。稍容骄蛤黾，且为屏蝇蚊。"
"立秋","宋末元初","方回","斗杓忽又指西楼，我独何为此滞留。多事心情人转老，荒城风雨夜争秋。一蓑屡费渔樵梦，杯酒难湔宇宙愁。好趁微凉便归去，豆花篱落荻花洲。"
"分韵实得閒字再赋","宋末元初","方回","一城最高处，晚色引跻攀。莽莽斗牛野，重重吴越山。秋将佳句画，人共老僧閒。聚首非容易，何妨酩酊还。"
"壬寅生日别赋","宋末元初","方回","南踰梅岭北冰天，跋涉艰危□□怜。颇赖青州从事力，□过绛县老人年。稍同气臭能□□，□□□□□□□。□□八旬苦多病，且须烂醉海榴前。"
"壬寅立春在辛丑十二月二十九日归□□□三宿","宋末元初","方回","隔日春先立，崇朝岁始除。去来身不定，好恶梦皆□。□□千山外，舟车一月馀。岂真休客担，犹□□家书。"
"太公孔子","宋末元初","方回","禔身涉世谩多忧，运去时来不自由。孔子三千难变鲁，太公八十尚兴周。星辰岁久常差度，江海潮生会倒流。万有盈亏理如是，可须悭作醉乡游。"
"太湖观雪","宋末元初","方回","平生不信有升天，今日临风似欲仙。海内百年诗客眼，雪中一叶太湖船。绵绵草树渔汀远，续续茅茨野屋偏。定是丹青不能画，一浇殊欠酒如泉。"
"文公书院新创","宋末元初","方回","新堂育士焕榱椽，突起文公故宅边。孟子向来推亚圣，邹人谁不企先贤。遗书会萃垂千古，缺典因循近百年。为问杏坛旧邻里，颜曾以后岂无传。"
"文公故居有怀","宋末元初","方回","慷慨怀人独倚楼，定应故国此神游。共知道派传洙泗，犹觉文星贯斗牛。八佾舞移谁有鲁，两楹梦断已无周。先生不遇关何事，更作离骚一段愁。"
"方去言府判挽诗二首 其二","宋末元初","方回","壬戌同登日，秋崖尚见之。王家子敬字，谢氏惠连诗。乡校六龙渡，宗盟七桂枝。残碑麟笔绝，后死叹吾衰。"
"方去言府判挽诗二首 其一","宋末元初","方回","诸老非前日，吾宗有若人。大圭全粹质，劲柏挺长身。仓卒完乡县，艰难寝战尘。深惭铭笔短，未足永坚珉。"
"无物","宋末元初","方回","一屋无他物，荒山此僻居。小儿差类我，老马最怜渠。久绝樽中酒，空堆架上书。顽躯犹不死，晚节竟何如。"
"日长至寓杭 其二","宋末元初","方回","自从丱角至童颠，是事无心总听天。今日喜逢长至日，来年恰遇古希年。一官三纪閒居半，万马千军命偶全。适有蜜蜂肯伴我，晴香烂醉玉梅前。"
"日长至寓杭 其一","宋末元初","方回","閒身不想入鹓行，家近何分客与乡。所喜今年年最稔，又逢此日日初长。云容顿改不为雨，雪意尚悭仍作霜。岂意老翁开八帙，朋来聊与共清觞。"
"水亭待孙元京遇之归途","宋末元初","方回","独向水亭坐，未闻诗友来。入城还偶遇，下马与同回。各已泥双屦，终难致一杯。菰蒲偃微雨，忽见野莲开。"
"牛头岭下老人","宋末元初","方回","九十前朝老，髯疏骨亦清。相形宜老寿，说梦忆升平。田屋临官道，孙男给递兵。兴州馘狂贼，曾见捷旗行。"
"见李提学所和诗次韵","宋末元初","方回","南来藉藉已声先，遥挹清扬意谓然。果见新诗金掷地，始知馀子管窥天。三书光范门前拜，一斗长安市上眠。旧日猖狂俱已矣，输君衡鉴政高悬。"
"计桐江续稿九卷卷百首书其末","宋末元初","方回","诗律中年悟，嫌工更恐肥。独行无与语，每出又空归。姜枣频煎药，袍衫屡换衣。病身自无赖，犹忍泄天机。"
"长安","宋末元初","方回","客从函谷过南州，略说长安旧日愁。仙隐有峰存紫阁，僧居无寺问红楼。兰亭古瘗藏狐貉，椒壁遗基牧马牛。万古不随人事改，独馀清渭向东流。"
"长至日书","宋末元初","方回","年年春至此胚腪，地上严凝地底温。能几蟾蜍圆月魄，即须霹雳起雷门。知时久偃蛟龙势，养气深培草木根。表里阳和见天道，梅花别是一乾坤。"
"丙申生日七十自赋二首 其二","宋末元初","方回","一尺光阴七寸馀，暗惊前路恐无馀。匹如月欠三分满，又似蓂飘六片初。学问文章俱废忘，科名官职总空虚。诸孙中有小丁亥，十岁应能读我书。"
"丙申生日七十自赋二首 其一","宋末元初","方回","先君无罪谪封川，天畀遗孤出瘴烟。忽到古希年七十，犹思上大化三千。苦吟足可编诗史，狂醉真宜号谪仙。五子传家无一物，聊将书册当青毡。"
"丙申重九前后得今日都无病一句成十首 其十","宋末元初","方回","今日都无病，閒将往事思。不为一己计，宁受百人欺。老钝文章拙，温恭礼数卑。临风一杯酒，此意未全衰。"
"丙申重九前后得今日都无病一句成十首 其九","宋末元初","方回","今日都无病，持杯得自如。空行万里路，枉读一生书。可奈多魔障，真当弃腐馀。休官十六载，此计未全疏。"
"丙申重九前后得今日都无病一句成十首 其八","宋末元初","方回","今日都无病，重阳倏又过。浊醪常醉好，佳菊未开多。岂必皆时节，焉容不啸歌。一樽二三友，风雨奈予何。"
"丙申重九前后得今日都无病一句成十首 其七","宋末元初","方回","今日都无病，黄花酒一觞。登临怜老者，风雨过重阳。稔岁真希有，南天始欲凉。馀生容苟活，不敢昧苍苍。"
"丙申重九前后得今日都无病一句成十首 其六","宋末元初","方回","今日都无病，重阳酒满樽。浅斟聊慰意，高枕恐消魂。杜老萸难得，陶家菊尚存。邻人送糕果，遥忆小儿孙。"
"丙申重九前后得今日都无病一句成十首 其五","宋末元初","方回","今日都无病，移盆看菊花。极知诗易脔，唯苦酒难赊。政用匆匆过，何妨小小差。重阳七十度，大半在天涯。"
"丙申重九前后得今日都无病一句成十首 其四","宋末元初","方回","今日都无病，今年粗慰心。西风田畯喜，南斗岁星临。人老颜如雪，家贫菊似金。典衣作重九，犹可一杯斟。"
"丙申重九前后得今日都无病一句成十首 其三","宋末元初","方回","今日都无病，沉吟算此生。誓将全晚节，懒复问脩程。畏事防忧患，收心入老成。近时学康节，更敢竞时名。"
"丙申重九前后得今日都无病一句成十首 其二","宋末元初","方回","今日都无病，康强百不忧。近霜黄菊月，过雨紫兰秋。可醉岂容避，欲归遄复休。寒衣浆补办，此外更何求。"
"丙申重九前后得今日都无病一句成十首 其一","宋末元初","方回","今日都无病，清晨独倚楼。端能常自遣，孰谓不堪忧。老谢人间事，寒添雨后秋。江天诗满眼，可似贾胡留。"
"丙戌十一月二十八日南至寓杭","宋末元初","方回","卧厌邻人聒，晨兴亦喜晴。心知云气好，眼眩日华明。吾事元无节，南方暂偃兵。新妆小儿女，谁识旧承平。"
"丙戌元日二首 其二","宋末元初","方回","歙山严濑寄荆扉，想见同时雪正飞。柳动梅残惊岁换，儿寒女瘦望予归。百年偏许诗名在，双鬓能知世事非。社友踏泥肯相顾，酒钱更欲典春衣。"
"丙戌元日二首 其一","宋末元初","方回","犹忆儿时襁褓中，天南跋涉到江东。间关岭海三千里，倏忽星霜六十翁。追远无涯心事苦，苟生何益暮途穷。雪消日薄寒尤力，独倚危楼数过鸿。"
"丙戌除夕次韵仁近二首 其二","宋末元初","方回","盆梅开欲尽，翠干已苔深。物极容春蛰，人穷自陆沈。钟知浮世事，灯识老儒心。冶陌饶芳草，衰迟肯重寻。"
"丙戌除夕次韵仁近二首 其一","宋末元初","方回","岁穷犹此客，不早见几微。岂易赊邻酝，何惭典故衣。馀寒当有几，小忍未为非。野烧回青润，春山饱蕨薇。"
"东山庙","宋末元初","方回","灵迹从来擅胜游，兹山亦复甲吾州。杉腰一殿悬金屋，云脚千家耸画楼。钟鼓邻僧新院宇，桑麻平世旧田畴。乾坤大数谁能问，生者聊存死即休。"
"东晋","宋末元初","方回","刘琨劝进岂无闻，王猛临终亦有云。秽史汝能诬正统，老伧谁实莅馀分。山阴禊事流觞帖，彭泽归来植杖文。二物万年终不泯，可能草木张吾军。"
"乍归呈许君公度","宋末元初","方回","东南天地早闻名，三载吾邦沸颂声。山好更饶诗句好，江清未抵使君清。涓涓流水秧田足，细细吹风麦陇晴。客子归来问耕穫，故园似可养残生。"
"代次韵闻砧","宋末元初","方回","谁家秋夜捣衣声，遥忆良人在戍营。野宿貔貅天一角，树移乌鹊月三更。怨怀想像闺中切，逸韵悠扬枕上清。砧杵催成岁迟暮，抚时亦觉壮心惊。"
"出马家坞","宋末元初","方回","野迥夏无暑，坞深朝更凉。路随流水转，山背古城荒。县宇攲红阁，僧庵缺粉墙。暗惊兵乱后，犹有数莲塘。"
"出歙港入睦界","宋末元初","方回","岚气湿征衣，千滩落翠微。悬崖樵屋小，破庙祭人稀。岸犬看船立，溪禽贴水飞。乡心与客思，向晚重依依。"
"古店","宋末元初","方回","古店看题壁，儒风岂易还。匪因登贡籍，即为叩贤关。腾踏云霄上，沉埋草莽间。其人俱已矣，遗迹尚斑斑。"
"句容道中","宋末元初","方回","陂满风初漾，林明雪未残。路泥尤觉远，野阁不胜寒。军过开门少，村稀觅店难。忽逢新日色，久别喜相看。"
"叹士行","宋末元初","方回","学问何难博，文词亦易工。自非知道理，更是长奸雄。饰首冠章甫，操心窃大弓。金椎发冢辈，张竦与陈崇。"
"叹笑","宋末元初","方回","意外无忧恼，予心岂厌贫。索钱纷债主，赊药愧医人。坐丧高标尽，时惊俗态新。残书亦懒读，满架付埃尘。"
"四月二十九日早起行园","宋末元初","方回","白发萧萧一秃翁，披襟扶杖早凉中。偶因不饮全无寐，自笑能诗例得穷。梅雨园林江橘绿，竹风庭院海榴红。若非守禦孤城闭，谁有幽居似此公。"
"四月二十二日别江州谢送者","宋末元初","方回","出城烦送客，童稚亦相随。貌比初来老，行因共语迟。桥边分手后，马上转头时。欲识阳关曲，唯须诵此诗。"
"四月二十六日雨后添严军南击贼寨","宋末元初","方回","端许忧差减，宁容病寖侵。添兵薅草寇，垂早降梅霖。寨破山无险，田高水亦深。著书垂不朽，或可遂初心。"
"四月二十日客言兵所不至麦有黑虫食之","宋末元初","方回","望望遥峰外，行行茂树中。愁添诗鬓白，旱觉战尘红。已叹桑无茧，何期麦有虫。南薰元不改，千古舜弦风。"
"四月十三日立夏","宋末元初","方回","百年春一年，四月月将圆。客邸淹长日，归途逼暑天。莺声时一啭，蚕事欲三眠。节物还如旧，情怀自可怜。"
"四月初九日清和绝佳闻贼焚歙南路蔓延五十馀里","宋末元初","方回","小园无客至，独坐一绳床。霁日千林净，薰风四月凉。禽鱼完孕育，草木竞芬香。姓命人难得，何为有战场。"
"四月初十日得蜂虿茧丝之句","宋末元初","方回","深言惧忤时，聊复一评之。靡暇防蜂虿，惟工竭茧丝。因循终不恤，平定岂无期。麦赭秧田废，人家半忍饥。"
"市行","宋末元初","方回","徒步无车马，颓然一秃翁。早班朝士底，还杂市人中。所向都非旧，焉能独不穷。否臧元自在，芳秽未俱空。"
"平心胡秘监诞日","宋末元初","方回","五朝遗老四专城，年号凡经十四更。八帙即今踰少壮，七人从昔冠耆英。冻窗映雪能坚坐，泥屐看山只步行。清健如公天下少，平心心事十分平。"
"平章吕公挽词二首 其二","宋末元初","方回","燕颔逢荆鄂，于今四十秋。始闻降鬼国，遄见拔泸州。庙议颛私意，边围堕诡谋。弃襄不令守，铁锁靠江流。"
"平章吕公挽词二首 其一","宋末元初","方回","难兄捐阃寄，无复救襄人。半纪婴孤垒，中朝扼柄臣。秦非里奚智，徐为偃王仁。万事由天命，乾坤历数新。"
"归兴","宋末元初","方回","投老深知万事难，骨骸熬暑又煎寒。暗量已觉穷无敌，退省犹须强自宽。稚子能吟青玉案，异人初付紫金丹。先生归去山中好，剩有閒云许细看。"
"戊子元日丹阳道中二首 其二","宋末元初","方回","轧轧箯舆猎晓霜，孤征无复共椒觞。浮生物物身为累，垂老年年节是常。稍听村田喧鼓笛，遥怜儿女欠衣裳。于潜西上王干路，苦忆茅柴白酒香。"
"戊子元日丹阳道中二首 其一","宋末元初","方回","夜卧田家牯犊傍，晨兴籼饭煮葱汤。阨穷未觉英豪耻，清苦应容寿命长。客路天晴聊可喜，家园春动自难忘。已欣旧岁交新岁，却向丹阳忆紫阳。"
"戊子生日","宋末元初","方回","去年苦雨客西湖，汤饼经营至午无。穷老复能逢顺境，归林聊得保残躯。亲情饮食烦相问，朋友歌诗似稍腴。永感情怀更衰病，可怜儿辈事庖厨。"
"戊戌元日三首 其三","宋末元初","方回","彷佛晓钟鸣，家家起五更。物宜春后暖，人喜岁初晴。衰老犹能饮，虚空误得名。题诗思旧日，无此好新正。"
"戊戌元日三首 其二","宋末元初","方回","炉香礼天地，再过古来稀。此日仍逢节，何时定许归。年高还拜怯，客窘久留非。遥忆小儿女，新春只故衣。"
"戊戌元日三首 其一","宋末元初","方回","班春踰半月，献岁换新正。马动人声喜，星明晓意晴。寒袪和气胜，病愈老身轻。七十二年事，沉吟暗自惊。"
"戊戌生日二首 其二","宋末元初","方回","客舍逢生日，邻家送寿星。循彝须答礼，恃熟莫忘形。把笔迟赓和，开樽共醉醒。五儿一随侍，心窃愧椿庭。"
"戊戌生日二首 其一","宋末元初","方回","贪得真迷境，持平实悟门。未妨人负我，各要子生孙。动辄闻谁死，猗嗟幸独存。荣华何足记，衰悴不须论。"
"正月二十一日偶题","宋末元初","方回","楼头日日倚危栏，来往人忙许静看。老子无聊常□□，杏花欲动更春寒。虚名畴昔三千字，险路平生百八盘。挥翰玉堂有公相，閒人赢得把渔竿。"
"正月十日始晴","宋末元初","方回","穗历桃符漫告新，漆肌蓬鬓转成陈。暮年多病全无赖，积雨初晴略似春。香火荒山犹古庙，兵戈故国仅遗民。承平旧俗吾能忆，差胜如今一辈人。"
"正月三日立春","宋末元初","方回","曾戴金幡胜，如今有几人。尚能容白发，屡得见青春。定力忘寒燠，冥怀任屈伸。遥知残雪地，即复化为尘。"
"正月四日大雨不已愈暖不寒","宋末元初","方回","吴山胜概甲杭州，正旦晴明到上头。红袖南人簪翡翠，金鞍北客骤骅骝。丰年似觉春尤好，新岁何为雨不休。自笑诗翁百念冷，尚侪痴子说閒愁。"
"正月初二日晴过常州","宋末元初","方回","客里三年问岁除，毗陵归路又正初。自怜囊涩难沽酒，犹喜船宽可读书。草比旧痕青已倍，雪成陈迹白无馀。脱寒就暖真奇事，差觉穷途意气舒。"
"正月初三日水西寺","宋末元初","方回","不到水西久，十年怀梦思。重行兵后路，暗觅壁间诗。僧出房俱鐍，人游榼自随。隔溪望城郭，未觉似春时。"
"正月连雨","宋末元初","方回","新年未有一诗新，转觉羁怀感慨频。人日直连元日雨，梅花合让杏花春。避愁愁不拾孤影，怕冷冷偏缠老身。几夜五更了无寐，床头黠鼠亦欺人。"
"永乐沽酒","宋末元初","方回","大寒岂可无杯酒，欲致多多恨未能。楮币破悭捐一券，瓦壶绝少约三升。村沽太薄全如水，冻面微温尚带冰。爨仆篙工莫相讶，向来曾有肉如陵。"
"汉","宋末元初","方回","灯前閒覆孟坚书，瞬息炎刘四百馀。五聚井星才属尔，一抔陵土竟何如。早誇发纵轻烹狗，终藉吞舟失漏鱼。若使高皇为晋献，可须莽卓始丘墟。"
"生日又二首 其二","宋末元初","方回","岂料生逾七十年，孩提脱死瘴乡烟。未能汤饼觞朋友，祇合炉香拜祖先。养性有书知道理，夺胎无药学神仙。天都峰下旧茅屋，消得严滩十日船。"
"生日又二首 其一","宋末元初","方回","畏途偶许玩馀生，晚节尤难保令名。一秃翁真韩长孺，五男儿可晋渊明。凄风开户绵重著，漏雨溅床酒懒倾。俗事沓来败人意，且须坚坐待天晴。"
"生日再书","宋末元初","方回","汤饼随缘和酱醯，六年三潦念民饥。重逢白发人生日，愿见黄梅雨止时。诗好远过千岁寿，家贫深负五男儿。许身稷契杜陵老，岂谓残生乃至斯。"
"生日后三朝又书","宋末元初","方回","□□七十六年春，湖海飘零一病身。相爱故人誇寿相，远□儿子作生辰。齿浮声嗄调凉剂，发少头疮爪破巾。只合归欤办棺冢，断无华表石麒麟。"
"生日病中","宋末元初","方回","偶复逢生旦，何知迫死期。老真难亸病，贫实怕迎医。自拟修埋志，谁犹□寿诗。不应六旬叟，未减一分痴。"
"用五男儿再赋","宋末元初","方回","每于生日赋新诗，似觉今年老更痴。窃谓齐公千驷马，岂如陶氏五男儿。能拚久客常沉醉，不念全家惯忍饥。七十尚争三屈指，挂冠一纪此差奇。"
"用夹谷子括吴山晚眺韵十首 其二","宋末元初","方回","三吴百越楚天宽，不厌登临不厌观。画舫红桥随处有，丹楼碧宇倚空寒。梅边吟思春光早，雁外归心夕照残。灯火沙河塘上路，岂无冻屋卧袁安。"
"用夹谷子括吴山晚眺韵十首 其十","宋末元初","方回","眼底胸中稍放宽，超然何肯惑荣观。馀年早已知天命，古道谁堪共岁寒。驿使寄梅心独远，禅师分芋口无残。十诗说尽登临意，我但徐行步步安。"
"用夹谷子括吴山晚眺韵十首 其九","宋末元初","方回","极目无穷六合宽，仰天如以浑仪观。日躔箕斗逢长至，月宿奎娄届大寒。肘后方多难却老，杯中物到莫留残。来年七十身犹健，容膝归欤亦易安。"
"用夹谷子括吴山晚眺韵十首 其八","宋末元初","方回","情知新国用刑宽，坐致湖山复旧观。浙右谁非三世宦，江南终不十分寒。钱王陌上花犹好，苏小门前柳未残。革故鼎新谁料得，举安天下胜偏安。"
"用夹谷子括吴山晚眺韵十首 其七","宋末元初","方回","荡荡天宽眼亦宽，区区笑尔井中观。帆来狗国毛人远，楼倚牛郎织女寒。迅速年华榆燧改，槁枯世味蔗滓残。绝怜棺粪纷纷梦，未必槐安果是安。"
"用夹谷子括吴山晚眺韵十首 其六","宋末元初","方回","一锥无地百弓宽，万事须分两眼观。仙子楼居凌倒景，野人卉服耐奇寒。金钗玉斝春帷满，黄卷青灯晓漏残。兴废荣枯手翻覆，几家能遣子孙安。"
"用夹谷子括吴山晚眺韵十首 其五","宋末元初","方回","泰伯封疆四望宽，胜将吴越旧书观。苧罗山下春才到，麋鹿台边沼已寒。不有采香专怙宠，可能尝胆便除残。今年木德临心宿，重见家家衽席安。"
"用夹谷子括吴山晚眺韵十首 其四","宋末元初","方回","抖擞羁怀强自宽，时登吴阜一閒观。陆机不作莼羹在，雷焕无踪剑气寒。倏忽池台荒草合，等閒歌舞落花残。兴亡生死真常在，命要深知分要安。"
"用夹谷子括吴山晚眺韵十首 其三","宋末元初","方回","梯天直上俯平宽，故国繁华尚可观。西子有船春色去，伍员无庙暮涛寒。九原事往人难问，四序功成岁又残。米贱酒平慰迟暮，巢林聊得一枝安。"
"用夹谷子括吴山晚眺韵十首 其一","宋末元初","方回","湖共江宽更海宽，遥天纵玩复横观。雅知山对吟肩瘦，未怯霜欺醉面寒。感召丰登饶粒食，抚摩瘦敝起彫残。生灵百万俱高枕，公亦官清梦寐安。"
"用前韵改一二语自释","宋末元初","方回","南寒稍近折绵天，葵荠争承小雨怜。冻合远峰应有雪，炊残荒市更无烟。未妨夜画炉中箸，何苦晨呵袖里鞭。人事好乖行路恶，政应委顺付怡然。"
"用前韵酬孟君复二首 其二","宋末元初","方回","眼空敢谓世无人，松菟相依似有神。邂逅十洲三岛客，崎岖万死一生身。深斟满酌堪同醉，雪鬓霜髯愧不春。别后诗筒恐难数，何如聊尔倡酬频。"
"用前韵酬孟君复二首 其一","宋末元初","方回","吞若虞翻梦里爻，古人不死与神交。成名永保传青简，临事终当藉白茅。足可一瓢居陋巷，岂堪二膳养东胶。龟藏六用泥中乐，未信时人蝘蜓嘲。"
"用韵送唐师善归九仙二首 其二","宋末元初","方回","李长庚愿识荆州，马伏波今愧少游。古道直能胶凤觜，官身焉取烂羊头。苦心文字雕奇劂，遁世林峦擅僻幽。鹤竹蜂花有家法，唐瓢更向外人求。"
"用韵送唐师善归九仙二首 其一","宋末元初","方回","杞菊先生误作州，归来谁复与同游。蓑衣正可眠牛背，肉食终非相虎头。欲起黄陈分宇宙，能穿草树憩深幽。相看不用多言说，须向拈花笑处求。"
"用韵谢湖州总管李才甫附周汉东寄声","宋末元初","方回","文章太守与谁游，山水江南第一州。试向清风明月内，得非与可子瞻不。生徒时喜高轩过，英俊多蒙□□□。冷掾能言修学事，殿堂新葺更书楼。"
"甲申元日","宋末元初","方回","春光几度九十日，人寿都卢一百年。老圃地宽花富贵，醉乡天阔酒神仙。谁能晚节消閒福，时喜新诗得警联。晓色欲红拜元造，炉熏一炷鹊声前。"
"甲申生日","宋末元初","方回","劬劳永感正关情，厚意殷勤荷友生。隔日移庖成剧醉，终朝攲枕困馀酲。略加芎煮香苏饮，少著盐庖苦荬羹。数首诗词懒酬和，杜门止酒始神清。"
"白云李处士于大樗下筑小庵用题王子由书斋韵赋之","宋末元初","方回","天地元知一指齐，樗庵小小架榱题。故应懒散身常健，孰谓昂藏意未低。神气自调丹鼎火，仙班不藉紫芝泥。落成此老来酣饮，酬爵端容据席西。"
"白水寺","宋末元初","方回","壁画暗金刚，无人犬吠堂。翠苔千古润，玉水一寻方。尘路云蒸火，阴林石凝霜。仙凡元不远，咫尺异炎凉。"
"白茅道中","宋末元初","方回","世故时时异，年华物物新。溪声添夜雨，麦事待晴春。草棘扃空户，岩崖伏冻人。问言何至此，征骑往来频。"
"石门市","宋末元初","方回","村村篱落似，慈竹密如云。鬨市千家聚，康庄五郡分。连门香白酒，倚户粲红裙。今日寻荒店，无薪给午饙。"
"立春日马上遇黄国宝应犀 其二","宋末元初","方回","十载乱离频，何知有此辰。翩跹果下马，突兀眼中人。野店春盘共，僧房夜榻邻。吾宗老仙伯，题墨尚如新。"
"立春日马上遇黄国宝应犀 其一","宋末元初","方回","连宵好梦频，二喜集佳辰。晓霁逢春日，山深遇故人。立谈询近事，小酌叩荒邻。暮宿东松寺，吟眸处处新。"
"立秋","宋末元初","方回","暑赦如闻降德音，一凉欢喜万人心。虽然未便梧桐落，终是相将蟋蟀吟。初夜银河正牛女，诘朝红日尾觜参。朝廷欲觅玄真子，蟹舍渔蓑烟雨深。"
"立秋久无诗","宋末元初","方回","三伏厌厌病欲萎，可能秋后尚无诗。连宵急雨凉如洗，贪寐衰翁醉不知。药饵谁精寸关尺，文章空说斗牛箕。西斋池上堪逃暑，木落吾将信所之。"
"立夏明日行园无客五首 其五","宋末元初","方回","葺圃疏畦日荷锄，六旬老叟尚何图。卧床迫夏犹毡褥，宴几经春只药炉。群窃花枝相侮易，合携竹杖与驱除。千金万卷皆捐弃，更有心情计较渠。"
"立夏明日行园无客五首 其四","宋末元初","方回","爱栽竹树爱栽花，新筑船轩傍石斜。古庙炷香知某客，半山摇扇望吾家。閒看红袖穿林去，可著冰纨作画誇。说似渠侬应未信，诗翁烦恼政如麻。"
"立夏明日行园无客五首 其三","宋末元初","方回","尚欠佳篇与送春，祇缘醉卧动经旬。偶无载酒相过客，始是吟诗自在人。喜见笋芽穿瓦石，都忘雨点渍衣巾。园林全赖东风力，莫道南风便有神。"
"立夏明日行园无客五首 其二","宋末元初","方回","春来何啻酒千瓶，百日醺醺一日醒。朱笔点诗垂欲困，黄鹂啼树急须听。沾沙不湿收微雨，倚柱无言立小亭。芒屦犒僮人一緉，为耘恶草莫教青。"
"立夏明日行园无客五首 其一","宋末元初","方回","衲朝裌暮午衫单，始觉春归不再寒。些子幽花三两亩，霎时啼鸟百千般。世情落落全相背，诗律平平略放宽。连日饮徒偶焉往，自炊香薤五盘餐。"
"丞相大观文马公先生挽词三首 其三","宋末元初","方回","天地干戈阻，门生合会丧。谓传和相钵，有腼陆公庄。衰钝辜陶冶，危疑去庙廊。空怀精卫意，无奈海茫茫。"
"丞相大观文马公先生挽词三首 其二","宋末元初","方回","病笃辞台席，明年遂失襄。少容公展布，岂遽国危亡。此老为微子，吾君类偃王。欺孤木绵鬼，寸斩亦何伤。"
"丞相大观文马公先生挽词三首 其一","宋末元初","方回","四载咸淳相，艰哉去国情。极知几事密，或遂好谋成。董卓徵荀爽，陈桓免晏婴。为公翻左汉，尚觉寸丹明。"
"仲夏书事十首 其十","宋末元初","方回","暑月忆寒月，老身兼病身。簟谁分长物，酒并缺贤人。山市冰难致，家园蒜自珍。黄芽冷香饮，回首叹扬尘。"
"仲夏书事十首 其九","宋末元初","方回","细酌浮菖酒，閒吟树蕙文。卖符羞米贼，采药按桐君。壬日近梅溽，午风生草薰。湖航三纪梦，荷盖石榴裙。"
"仲夏书事十首 其八","宋末元初","方回","弃置乾坤事，归休水竹居。不因徵急债，尽可读残书。齑糁畬田粟，姜羹石涧鱼。论文同小酌，未觉故人疏。"
"仲夏书事十首 其七","宋末元初","方回","劲瘦元弘博，凄酸忽壮豪。为诗兼众体，此事属吾曹。俗学三书虎，雄心六钓鳌。兰枯菊犹短，不羡蜀葵高。"
"仲夏书事十首 其六","宋末元初","方回","菜梜朝酲后，茶瓯午困前。入帘禽避弹，升灶蚁求膻。观物因多感，谋生各务全。蚕登新麦贱，田叟荷皇天。"
"仲夏书事十首 其五","宋末元初","方回","息担秋云季，扶犁夏欲中。园林初畏日，里巷只雌风。饼粥悭鱐脯，醯盐劣韭葱。藕丝冰水旧，谁识少陵翁。"
"仲夏书事十首 其四","宋末元初","方回","閒身何所事，诗外别无心。但见独危坐，焉知长苦吟。兵戈生长老，梦幻去来今。感慨亦徒尔，宾来酒且斟。"
"仲夏书事十首 其二","宋末元初","方回","南风吹密树，古屋隐林隈。捲画防梅雨，镌诗惜石苔。医书邻叟借，庵记野僧催。细省仍微笑，犹胜走俗埃。"
"仲夏书事十首 其三","宋末元初","方回","幽居少四邻，长日属閒人。石气常蒸雾，莺声不改春。子钱偿未已，卯酒醉何频。说与耘畦者，无锥未是贫。"
"仲夏书事十首 其一","宋末元初","方回","园林夏宜晓，叶叶溜晴光。此地吾能净，非天独肯凉。汲泉看马饮，刬草免蛇藏。似亦为形役，终无市井忙。"
"会张仲实宅得天字","宋末元初","方回","兵甲更多难，桑榆迫暮年。孰能容此老，犹得并诸贤。空阔瞻乔木，推移叹逝川。醉乡春有路，暂觉异寒天。"
"全州吕农簿挽诗三首 其三","宋末元初","方回","先公与进时，早诵小坡诗。晚节遭多难，耆年对耄期。家贫从俗笑，国破任身危。后死元非福，前途未可知。"
"全州吕农簿挽诗三首 其二","宋末元初","方回","公田怨已盈，关币出尤轻。稍欲输忠款，初非卖直声。二千垂郡禄，五百存台评。旧日朝天路，端门野草生。"
"全州吕农簿挽诗三首 其一","宋末元初","方回","谁实柄咸淳，无君欲不臣。举朝皆谄子，此老独全人。去国獒频嗾，居村虎自驯。伤心诸狎客，容易竟亡陈。"
"再六次韵徐子英江楼","宋末元初","方回","最愁人处最高楼，空望三神想十洲。大药不灵从老病，把茅犹在盍归休。许追竹士陪梅友，肯羡蜂王慕蝶侯。曾点当时未舍瑟，谁知心地异由求。"
"再用雨不已韵答仁近","宋末元初","方回","良苗所至已沈没，寄语云师盍少休。暮境岂堪逢岁恶，腐儒可但为身忧。败墙蛇出频穿户，湿柱蜗升欲上楼。拟问邻酤破岑寂，督邮闻说酢如榴。"
"再用前韵","宋末元初","方回","此事谁知我，他年岂料今。棋残才有眼，灯暗欲无心。衰老常为客，山林故自深。忘形侣猿鹤，可待整冠襟。"
"再用前韵呈元煇二首 其二","宋末元初","方回","天寒鸲鹆来，望雪上山台。发少不重漆，眼昏犹识梅。榨槽呼旋制，窑盎买连催。新许民间酿，樽应日日开。"
"再用前韵呈元煇二首 其一","宋末元初","方回","谈拂风前竖，吟藤月下挑。是非姑且置，来往不为遥。蚁瓮营新漉，貂裘补旧硝。聊同小隐隐，未用大招招。"
"再次韵谢吴遁翁","宋末元初","方回","一自为农去国赊，九天无路献忠嘉。不争老杜广文饭，且共仰山鹙子茶。字画故家元祐脚，篇章时样鄂州花。它山待刻钟楼作，震撼烟霞十万家。"
"再次韵赋飞雪数片","宋末元初","方回","雨收霰止绝纤埃，压瘴迎丰兆已开。欲积忍将靴踏去，初飘喜著袖盛来。微微糁体寻生粟，稍稍粘枝辄乱梅。不解高楼办歌舞，典衣亦合买新醅。"
"再送罗云叔","宋末元初","方回","欲共君归未有缘，春风夺我紫阳天。牡丹富艳花如洛，煮白香浓酒似燕。细看貌非寒士相，随宜班亚冷官员。人间第一好山处，赋几篇诗醉几筵。"
"再哭无竭禅师","宋末元初","方回","倒撑无底船和尚，撑上西天是世尊。万壑啼猿如下泪，一江明月与招魂。涅槃满證无生果，解脱深参阿字门。却笑孤山人未远，浪歌身异性长存。"
"再读存心书","宋末元初","方回","每报家书至，心如喜惧何。欲开疑有故，已读幸无他。典粥赀财罄，寒饥幼稚多。衰门真可叹，两世误儒科。"
"再赋典半宅","宋末元初","方回","屋以多为贵，思之亦太愚。灯膏徒重费，庖膳卒难呼。榻外知何用，杯中不可无。质钱分客住，得醉且频沽。"
"再赋倚梅观雪以前诗太哀故","宋末元初","方回","清莫清哉亦壮哉，茅庐何自致琼瑰。江南胜赏无如雪，天下难题最是梅。剪水玉蛾能送瑞，司花青帝想怜才。老臣诗就天颜喜，叩齿当空酹一杯。"
"再赋惜小骢二首 其二","宋末元初","方回","骏骨直千金，难求起死针。虽云为马□，却似有人心。毡帐长城远，旗亭委巷深。老身全赖此，完璧到如今。"
"再赋惜小骢二首 其一","宋末元初","方回","骏驶元奇崛，驯良蔑等伦。穷途曾尽力，徒步始伤神。未易营阿堵，何由肖乞银。佛书端可信，当复转人身。"
"再简吴式贤","宋末元初","方回","郊居纵复远康庄，如许诗名许遁藏。有客远来期识面，不吾遐弃例登堂。眼高心远乾坤窄，树密泉深上下凉。谁与图成后三笑，陶巾底用间缁黄。"
"刘子华儒吏","宋末元初","方回","短檠彻晓一灯寒，椰腹中藏万卷宽。了事足为良吏易，读书真作大儒难。隐身雁鹜虽常调，致位貂蝉可显官。褒鄂功臣不须此，长枪挽出进贤冠。"
"刘元煇来三首 其三","宋末元初","方回","闻筑船亭就，能来共看花。鲞枯庖海物，豆乳买邻家。稍可从容饮，犹当委曲赊。归途有底急，不肯后昏鸦。"
"刘元煇来三首 其二","宋末元初","方回","浪出惭何益，深居悔已迟。积忧□□□，□□定非痴。暗事人能料，幽怀世不知。叩门有斯客，急以酒浇之。"
"刘元煇来三首 其一","宋末元初","方回","君宅蒲荷岸，吾庐槿菊篱。相望能几步，不见动踰时。老更甘清苦，閒应笑拙痴。门迎到花底，衔袖有新诗。"
"同川无竭观旃檀林东窗见婺州港定此为句","宋末元初","方回","心欺劲竹傲长松，铁面霜严舌有锋。遥指水光来婺□，□听乡语半吴侬。贴诗满壁誇佳句，答话当机破□□。□□归来大风雨，定知一钵已降龙。"
"同刘仲鼎全君玉饮徐子英家分韵得鸡字","宋末元初","方回","诘曲盘桓手共携，暮归了不记东西。初筵秩秩谈无底，厦屋渠渠醉似泥。老貌白头愧青鬓，豪吟野鹜杂家鸡。相看一笑消长日，未信人间物易齐。"
"同年常簿吴次翁子万之万之子直卿将为分水学官喜而赋之","宋末元初","方回","一点书灯传不绝，王侯卿相复何加。追惟大父同科第，喜见闻孙绍世家。奥赜蚤能探理窟，芳妍孰敢竞词华。勿言小邑青衿少，要使人人读五车。"
"同曹清父西郊纪事五首 其五","宋末元初","方回","朴略童蒙学，堆豗句读师。有能致卿相，或不赡妻儿。士故无他业，人谁此味知。公庭彼为吏，日日醉歌姬。"
"同曹清父西郊纪事五首 其四","宋末元初","方回","风俗嗟颓落，文章委下陈。出郊聊快目，谋野岂关身。本为搜诗去，徒成泥酒频。胸中知此事，眼底似无人。"
"同曹清父西郊纪事五首 其三","宋末元初","方回","木脱秋声尽，田空野鸟饥。时危群盗惨，身老故人稀。所至犹堪醉，无求自合归。寥寥天地内，古意一何微。"
"同曹清父西郊纪事五首 其二","宋末元初","方回","挂粟枯桑杪，篱门昼掩关。晴霜开旷野，寒日晒荒山。指点村烟外，经行冢树间。群豪故贪愎，窃发亦愚奸。"
"同曹清父西郊纪事五首 其一","宋末元初","方回","晴耕新种麦，破块满田间。诘曲随牛路，周遭傍马山。几人钟间气，往岁耸朝班。黄卷今犹在，青云未易攀。"
"回生丁亥方端叟乙酉长二岁其弟名万里庚寅少三岁用予旧韵来订兄弟之盟依韵奉答二首 其二","宋末元初","方回","越州兄弟好，年与德俱高。未觉同宗吝，宁须盖代豪。雪炉称夜坐，花墅接春遨。何日成三老，茶瓯瀹碧涛。"
"回生丁亥方端叟乙酉长二岁其弟名万里庚寅少三岁用予旧韵来订兄弟之盟依韵奉答二首 其一","宋末元初","方回","闻说庚寅弟，兼思乙酉兄。楼高江树远，帆去暮潮平。药岂能延寿，符焉可避兵。各凭心事好，共保岁寒盟。"
"回愚","宋末元初","方回","人云回也乐，愚亦定何如。瘠产今无几，荒园尚有馀。离骚香草木，尔雅古虫鱼。名数谁能记，年来懒著书。"
"守孙满岁","宋末元初","方回","升沉荣瘁可须论，古镜当空了不昏。莫笑今踰六旬叟，颇欣已有两男孙。特牲与子羞家庙，联骑何人叩圃门。急扫秋亭具殽果，凉边烂漫倒清樽。"
"岁尽即事三首 其三","宋末元初","方回","干戈汹涌一年间，酒债何时可尽还。盗起屡煽邻县火，军兴全赭近城山。天阴体倦金疮痛，岁俭家寒藿食艰。最苦梅开厌求索，柴扉草舍不容关。"
"岁尽即事三首 其二","宋末元初","方回","七里滩西更上滩，十年生事一渔竿。故人共骇霜毛短，俗子犹嫌铁面寒。雪屋五更天地独，梅诗一句古今难。虚名浪得真何用，空使先生刻肺肝。"
"岁尽即事三首 其一","宋末元初","方回","閒门空宇日萧萧，天地无情鬓转凋。政使面颜成菜色，未应官职爱冰条。藏山竹简光阴短，寄陇梅枝信息遥。不寐夜窗听风雪，枯肠殊欠一樽浇。"
"岁除","宋末元初","方回","亲情邻里喜归来，依旧柴门僻处开。纵是桃符无可笔，未妨菜饼亦堪杯。著宽毛褐观残雪，洗古铜壶浸老梅。贺客明朝有诗客，踏青同与眺春台。"
"岁除日陈正之刘彦质来奕","宋末元初","方回","明朝六十遂平头，岂料耆年尚百忧。远忆儿孙兼婢仆，欠赍裹饵与衣裘。倩人赊酒聊堪醉，看客枰棋卒未休。旅□乡心记今夕，北风吹雪满寒楼。"
"岁除次韵全君玉有怀二首 其二","宋末元初","方回","全老忽贻寒夜句，岁阑吾党久离群。一场噩梦三千字，百载颓龄七八分。孰与挽前轩此士，端能殿后栋斯文。乡傩礼失求诸野，小鬼应犹畏灶君。"
"岁除次韵全君玉有怀二首 其一","宋末元初","方回","心事天涯客海涯，自筹何止一毫差。枕诗夜夜攲檐溜，浊酒朝朝漉井花。元日惯曾经百窘，幼男勉为讲三加。扬扬喝道楼前过，肥马轻裘几子华。"
"州学遇刘元煇胡子游二首 其二","宋末元初","方回","小儿今忽六旬翁，尚忆无人鬼啸风。三岁棘闱悬造化，两时饭鼓老英雄。致身卿相谈何易，责备春秋论亦公。磨灭山林心不愧，岂无穷者胜于通。"
"州学遇刘元煇胡子游二首 其一","宋末元初","方回","五十年前幼学儿，读书窗下此从师。前脩何限惊埋没，往事无踪隔乱离。蝉挟晚风穿故阁，蜗凭宿雨蛀残碑。谁怜昔日垂髫友，白首相逢共赋诗。"
"异僧","宋末元初","方回","荒崖传有虎，飞锡径登危。衣槲纫枯叶，餐松嚼嫩枝。病人求咒水，野老施庵基。一夕缘何事，飘然失所之。"
"戏书","宋末元初","方回","春天晴更好，无奈恶情怀。马死鞍空在，花开酒欠佳。邻医赊药饵，侍婢典簪钗。倚杖吟还喜，新分孔墓楷。"
"戏书旅况","宋末元初","方回","垢痒频搔虱欠烘，泥行草宿叹匆匆。欲纫衣苦无针线，每煮羹难得菜葱。险恶固宜防贼盗，愚顽莫可恕奴僮。閒人况是身为客，是事难将昔日同。"
"戏咏老农观稻以秋字为韵 其二","宋末元初","方回","久无筋力荷锄耰，坐阅千畦䆉稏秋。又喜黄云今满眼，不知白雪已盈头。丁宁幼稚频驱雀，约敕比邻远放牛。及早儿孙了租税，颓龄一饱更何忧。"
"戏咏昌化县土风二首 其二","宋末元初","方回","富有大山无广川，积多冢树少炊烟。绝奇车盘岭上石，稍阔马走平东田。竹筐晒谷争晴日，瓦瓮淹齑及冻天。未信苏湖万顷室，数家荞穄树头悬。"
"戏咏昌化县土风二首 其一","宋末元初","方回","阔衣男子荷薪樵，瘿颈妇人昂髻髫。巨石塞途饶荦确，荒村扃户故萧条。水风骚屑雨非雨，溪涧复重桥复桥。授粲割鲜何敢望，尚无漓酒与侬浇。"
"早大雾午大风寇销兵解之象","宋末元初","方回","骤合公超雾，俄飞禦寇风。大声千里动，阴翳一时空。远睇烽楼外，愁吟战鼓中。所思何日见，还得一樽同。"
"早见桃花","宋末元初","方回","离家四五程，所至尽堪惊。未许盗皆息，焉能军不行。人移山里住，春废道傍耕。破屋知谁主，桃花照眼明。"
"早风未顺喜晴","宋末元初","方回","数星犹自耿寒空，海气弥天晓日红。没胫已无当路雪，打头不过暂时风。乡情客思鸿飞外，春色晴光鹊语中。临酒对花犹健在，谁云矍铄一衰翁。"
"早过牛头岭","宋末元初","方回","吾行十馀里，未有一人行。不见炊烟起，唯闻野水鸣。日轮山罅出，露点草头明。处处防豺虎，田家晏始耕。"
"早起","宋末元初","方回","窗曙书灯暗，閒居免报衙。争鸣百舌鸟，各占一枝花。寝内儿犹睡，厨中物未赊。露寒衫袖湿，倚遍石栏斜。"
"早起","宋末元初","方回","万事峥嵘入夜思，稍欣无病且无饥。山田望稔秋收近，暑月乘凉早起宜。暗撚须髯惊露湿，倦爬疥癣喜风吹。买薪汲水营蔬茹，草草盘餐了一炊。"
"早起","宋末元初","方回","调和风雨顺星辰，幸是人间自有人。老赖独眠无疾病，閒能早起更精神。胸中羲后先天易，物外无怀太古民。颇怪吾庐旧山色，不随时世与俱新。"
"有感","宋末元初","方回","玩透羲爻未画前，今时天即古时天。回空其庶亦其庶，轲死不传焉不传。积愤淫伤诗未削，暗筹微婉史谁编。继周百世民彝在，岂为兴亡有变迁。"
"有感三首 其三","宋末元初","方回","今沿古溯醉眉攒，堪转舆旋老眼寒。昼静倚楹常独立，夜深抚几忽长叹。关张运去金刀绝，王谢声沉玉树残。欲淬笔锋刳鬼胆，生冤死恨海漫漫。"
"有感三首 其二","宋末元初","方回","十年归把钓鱼竿，万变惟凭冷眼看。白发相寻点鬼簿，紫金焉得返魂丹。渐惊老旧遗民尽，欲问承平往事难。秋日未须畏残暑，浙江潮退即天寒。"
"有感三首 其一","宋末元初","方回","仓皇得郡免朝辞，十六年间老转痴。一角未堪峨獬豸，二螯敢笑食蟛蜞。刊摩干宝搜神记，啸咏陶潜责子诗。格是世人无识者，可能更索树神知。"
"朱用和用予南山旧韵次韵谢并呈罗弘道","宋末元初","方回","妙论剧谈逢大敌，深林荫樾尾清游。柳州先记知非偶，陆相荒庄愧不秋。似舅远寻昆弟好，老生猥与介宾谋。凄其廿载龙门梦，垫角曾登李尹舟。"
"次张鹏飞解官旧韵","宋末元初","方回","聚敛臣应愧直臣，暂閒身似胜官身。险夷异路良难测，进退忘怀直任真。万国山河封域广，九天日月照临新。乌台凤沼登耆旧，屈指如公几正人。"
"次前韵谢袁提学及其弟府判二首 其一","宋末元初","方回","公家贤伯仲，似是晋机云。黄卷丁年共，青灯午夜分。望风初魄动，饮德更心醺。自合登台省，官犹类广文。"
"次前韵赋隐居二首 其二","宋末元初","方回","举世纷如自泊如，荒园僻巷闭门居。总干和鼎非吾事，啖茹燃萁不愿馀。林下一声蝉噪处，山间十日雨晴初。空阶剩放苔痕长，始信先生屐齿疏。"
"次前韵赋隐居二首 其一","宋末元初","方回","昆冈玉火脱焚如，万事灰心此定居。今古真成一梦耳，行藏略算十年馀。曾微实誉歌来暮，岂可虚言赋遂初。邂逅乘车还戴笠，未妨多病故人疏。"
"次韵九月十七日饮陆君用见山堂","宋末元初","方回","凤凰山下隐君庐，水竹宽閒十亩馀。稚子已能题砌叶，饮徒时许共畦蔬。杜同谷怨长镵柄，马伏波思下泽车。何似此公一丘壑，潸心逸兴酉阳书。"
"次韵仁近九日予病不出","宋末元初","方回","炎凉飘忽叹如流，久客仍逢岁不秋。高处未应堪著眼，闷中惟可独搔头。市酤太恶难沾醉，晴色良佳竟倦游。戏马龙山总灰灭，儿曹焉悟此身浮。"
"次韵仁近见和怀归五首 其五","宋末元初","方回","端能何地脱尘寰，万壑松风梦寐间。无限三槐仍九棘，孰知东国与西山。声名赫奕终非福，滋味悠长莫若閒。马足车轮不到处，陶门惟有昼常关。"
"次韵仁近见和怀归五首 其四","宋末元初","方回","万险千艰历历更，是非他日仗谁明。著书何用心徒苦，攲枕无眠耳自鸣。劫火不虞逃厄运，浮沤亦复任残生。说与稗官应末减，堂厨初未识鱼羹。"
"次韵仁近见和怀归五首 其三","宋末元初","方回","日短晴窗顷刻阴，乾坤万虑入孤斟。故交剩见车逢笠，初学谁羞屋画金。菱镜岂堪朝幌觑，茗炉聊伴夜瓶吟。生平不倚心如铁，似觉难禁世故侵。"
"次韵仁近见和怀归五首 其二","宋末元初","方回","轮蹄追想禁街驰，尚有君平卖卜帷。遁世久忘三接卦，怀人空赋八哀诗。敛华就实嗟何及，悟往知来尚可为。归去井梧应好在，白头江令自堪悲。"
"次韵仁近见和怀归五首 其一","宋末元初","方回","诸公合沓据天津，往事微茫问汉滨。老病腐儒无可意，雪霜死草有重春。散花不复来天女，中酒焉能致圣人。谁且生尘赋罗袜，吾家已恐甑生尘。"
"次韵仁近客兴二首 其二","宋末元初","方回","华年君欲隐山村，如我弥当杜筚门。落落筋骸馀老病，奄奄气息仅生存。黄精满谷春苗嫩，丹卝藏山石溜温。足可无求度残岁，自编诗集教儿孙。"
"次韵仁近客兴二首 其一","宋末元初","方回","阅世纷如起灭沤，可须金羽较沈浮。自知人老宜坚坐，更为春寒倦薄游。羌蹇尚能哦楚些，仪邻不复梦唐楼。载书归老黄山下，待唤溪翁赁半舟。"
"次韵仇仁近见赠","宋末元初","方回","霜削风朘缊絮轻，忍能吊古上颓城。穷途我辈俱相似，老态今年转可惊。差喜有儿胜伯道，故知无婢效康成。紫阳溪上馀茅屋，终与沙鸥不负盟。"
"次韵仇仁近用韵见示五首 其五","宋末元初","方回","褒衣全觉近人轻，击柝鸣鼙满万城。士气欲如枯草死，文声未见蛰雷惊。绛侯岂识长沙傅，秦宓能非棘子成。当复夜窗抱吟膝，百年长与一灯盟。"
"次韵仇仁近用韵见示五首 其四","宋末元初","方回","治任犹近旦中觿，旅次今移日至圭。恶况味逢佳节序，懒情怀怯好诗题。向来守黑元知白，几辈平东复镇西。定是仇仙知此意，卜邻端欲共花溪。"
"次韵仇仁近用韵见示五首 其三","宋末元初","方回","久已休官卧紫阳，故园稍复葺荒凉。虽无厦屋千间广，尚有书檠二尺长。清赏五更花过雨，珍烹十月菜经霜。客游漫惹兴亡恨，早觉归心晓夜忙。"
"次韵仇仁近用韵见示五首 其二","宋末元初","方回","眼过登伽皱面羞，湖山信美为谁留。开通不办多王老，下泽唯思侣少游。行役自量非得已，食贫能忍复焉求。馀生至此当知命，壮事虚抛更老谋。"
"次韵仇仁近用韵见示五首 其一","宋末元初","方回","时惊驿走听庭宣，老朽于予孰使年。鸣玉久忘綪结佩，穿花空忆锦连钱。愧非今代王摩诘，许识能诗孟浩然。野服幅巾亦堪画，丹青何必上凌烟。"
"次韵仇仁近有怀见寄十首 其十","宋末元初","方回","相从汩没走泥涂，忽又还家半载馀。把盏何由尝我酒，典钱犹忆借君书。儿孙十辈娱诗老，梅竹千株护野庐。东望怀人屡搔首，能来相访定何如。"
"次韵仇仁近有怀见寄十首 其九","宋末元初","方回","犹喜看书懒作诗，暮年自合省云为。预知阴雨骨骸痛，怯上好山筋力罢。不寐有时忘数息，无疑焉用扣归奇。寄声为报仇香道，近日交朋独尔思。"
"次韵仇仁近有怀见寄十首 其八","宋末元初","方回","守雌甘似不鸣将，静看无庸手脚忙。沮溺故难同孔子，绮园何独避高皇。星移斗转光阴疾，林密山深气味长。万事灰心如嚼蜡，唯馀杯酒未相忘。"
"次韵仇仁近有怀见寄十首 其七","宋末元初","方回","汉廷簪绂簉金张，初服逡巡返士乡。勇退能为疏傅去，过刚似胜次公狂。庭梧陨叶元非死，秋燕辞巢不待凉。玩物察时远灾咎，不须空热九回肠。"
"次韵仇仁近有怀见寄十首 其六","宋末元初","方回","少年忽作白头人，慷慨悲歌岂为身。屈子独醒天可问，重华久去士常贫。瓶无储粟陶元亮，马似乘船贺季真。此味孰能相识察，陨霜硕果有馀春。"
"次韵仇仁近有怀见寄十首 其五","宋末元初","方回","寄来诗卷了无尘，想见家贫道不贫。真复远追前辈味，颇惊顿异去来人。驱车荡荡行须至，破的遥遥见已亲。换骨得仙内丹熟，可须浮海望三神。"
"次韵仇仁近有怀见寄十首 其四","宋末元初","方回","身历干戈百战尘，休官仍似布衣贫。每看事有难行处，未见心无不愧人。秋稔粥饘犹可继，夜凉灯火已堪亲。闭门读《易》吾谋决，莫用蓍龟问鬼神。"
"次韵仇仁近有怀见寄十首 其三","宋末元初","方回","老玩韦编尚可为，复能吃口对期期。离明偶剔书灯见，坎止因斟砚水知。岂厌微尘裨泰岳，只愁残照近咸池。儿曹未悟侯王梦，不了邯郸黍一炊。"
"次韵仇仁近有怀见寄十首 其二","宋末元初","方回","谁识虚翁此一虚，归来不叹食无鱼。早闻曾撰异三子，近喜陶诗赋二疏。但苦老身多疾痛，时呼医士问方书。君知湖海元龙否，豪气年来已尽除。"
"次韵仇仁近有怀见寄十首 其一","宋末元初","方回","我能纳禄君辞聘，大觉蓑衣胜衮衣。有径弗行缘畏险，无形可见要研几。就令枵腹常亡赖，尽胜枯骸永不归。何限戟门委荒草，高堂犹记旧巍巍。"
"次韵仇仁近至日","宋末元初","方回","浪说春回地底阳，驼裘正怯北风凉。未来事甚云难测，已老身无日再长。紫逻招魂千里雪，彤庭待漏五更霜。閒人幸脱拘挛外，客枕何庸早起忙。"
"次韵仇仁近梅雨","宋末元初","方回","客心何日渡桑乾，琐琐良难雨更难。途潦家家踰户限，檐声夜夜过更阑。归舟屡阻千滩涨，暑簟频惊五月寒。会许灯花报晴信，书帷新照玉虫丹。"
"次韵仇仁近晴窗二首 其二","宋末元初","方回","往时淟涊玷蕃宣，处士名闻积有年。甚欲同倾彭泽酒，未能略送始兴钱。细看好句无疵处，时出名言亦自然。苦海爱河争没溺，禅窗一榻篆茶烟。"
"次韵仇仁近晴窗二首 其一","宋末元初","方回","涧毛足可继晨羞，窗暗窗明日去留。古道海深磐石坠，时情风缓暖丝游。天渊有间终何恨，人我相违各不求。四顾茫然欲焉往，一寒端为效忠谋。"
"次韵仇仁近谢诗跋","宋末元初","方回","羁角朋从饰帨觿，成人可更戏桐圭。万钧致力终能举，一字争工未易题。鲁颂向来睎考父，雩风元自异公西。长江破浪输君手，肯学村船逆上溪。"
"次韵元煇中秋雨","宋末元初","方回","良辰合与一樽酬，有酒无朋也自愁。万事只堪花老眼，一年又过雨中秋。鸣砧处处凄邻巷，击柝相望起戍楼。更著乱蛩环独榻，平生天地付神游。"
"次韵元煇昨游","宋末元初","方回","藕花茭叶忽明眼，此地聊乘解愠风。无酒尚堪翻作有，苍颜终不变为红。虚声浪漫盈天下，急景奔腾过日中。万事可容著心力，迩来诗句亦匆匆。"
"次韵仇仁近暑中二首 其二","宋末元初","方回","瞬息凉炎代谢频，沉冥自养静中身。读书快意如抓痒，得句言怀当写真。幸不与闻当世事，可须常作半途人。忽思秦汉干戈际，商岭犹堪避战尘。"
"次韵仇仁近暑中二首 其一","宋末元初","方回","初减官河几许深，向来惟恐百城沈。晴阶近喜收檐滴，暑屋殊嫌乏树阴。妾妇齿牙工斗阋，比邻疟疠厌呻吟。悬知壮士无颜色，赖有同心可断金。"
"次韵文蔚约梅上人来访","宋末元初","方回","惭非好客郑当时，猥荷高人不见遗。顿悟可能参佛理，淡交谁是喜僧诗。过从未许泥行数，属和多因险韵迟。彼此缄縢各收拾，他年开卷两相知。"
"次韵方去言用予喜归韵见寄三首 其三","宋末元初","方回","野鸟呼风金粟堆，曲江宫殿委荒苔。是非谁办笔褒贬，鸿燕屡惊春去来。偃月人今奸骨朽，浣花翁未醉眉开。吟君诗罢登山崦，立尽斜阳尚懒回。"
"次韵方去言用予喜归韵见寄三首 其二","宋末元初","方回","笔法君追宝晋斋，禅机我愧老蒲鞋。尝僚台阃相知旧，得友江山到处佳。铁马尘高频极目，锦鳞音断岂忘怀。亦思竹底陪溪逸，人品终疑未易侪。"
"次韵方去言用予喜归韵见寄三首 其一","宋末元初","方回","秋高亲见老崖来，险阻嵚崎付一杯。万古悬知名不夜，九泉谁免骨为灰。轻鸥熟与风波狎，劲柏宁资粪壤栽。却笑诸儿浪生死，大都暮落枉朝开。"
"次韵王君偕子同来访","宋末元初","方回","愧子初来坞路赊，曾微酒旨与殽嘉。答诗辄便拈枯笔，接话才能供淡茶。膝上佳儿如玉雪，山中春事几风花。良畴世世勤菑播，终待明时遇宅家。"
"次韵王俊甫山长九日登乌聊二首 其二","宋末元初","方回","江边危阜俯江皋，去马来牛细若毛。古道向来元寂寂，俗流何处不滔滔。漫拈老笔雕空阔，径命芳樽洗郁陶。天地年年有摇落，悲秋端谢楚人骚。"
"次韵王俊甫山长九日登乌聊二首 其一","宋末元初","方回","山色初明小雨开，可容无地拓襟怀。荒寒试与登临去，奇崛能随感慨来。何限诗愁关世故，终凭烂醉了生涯。风流二谢犹堪恨，俯首刘郎戏马台。"
"次韵邓善之书怀七首 其七","宋末元初","方回","昭谏先生宅，咸平处士庐。大名无死朽，外物几乘除。岁月勤稽古，山林永遂初。能诗直馀事，焉不蔺相如。"
"次韵邓善之书怀七首 其六","宋末元初","方回","以逊而绵者，居然古性情。温恭瞻道貌，响浪听心声。施药痊诸病，留田与后耕。日予拜嘉惠，欲报乏连城。"
"次韵邓善之书怀七首 其五","宋末元初","方回","子将今月旦，可否判生枯。高论真能借，羁怀未觉孤。竹吟风拂席，花饮月当垆。甚愿陪游屐，唯惭老杜殊。"
"次韵邓善之书怀七首 其四","宋末元初","方回","我听髯张作，清于月夜笳。曹思先七子，杜老到三巴。有力能推拉，无疵可汰沙。文潜遗论在，霜露老蒹葭。"
"次韵邓善之书怀七首 其三","宋末元初","方回","今代邓元侯，书窗不外求。寡言良有味，节用绝无愁。真是温如玉，兼能爽似秋。銮坡宜趣召，夜直结邻楼。"
"次韵邓善之书怀七首 其二","宋末元初","方回","老怀饶感慨，无一可欢娱。久矣还初服，胡然落半途。流年苏武雁，往事左慈鲈。莫笑腰围减，还堪作酒壶。"
"次韵邓善之书怀七首 其一","宋末元初","方回","二十八回见，天门阖左扉。不嫌笔端退，但骇镜中非。自爱希声瑟，谁知尚絅衣。人生年七十，肯复壮心飞。"
"次韵邓善之论诗","宋末元初","方回","未极皮毛落，端难颊舌传。夔音谐柷敔，岐脉按钩弦。举目常如见，关心或不眠。江湖无正色，龋齿亦嫣然。"
"次韵休宁程君圉来访","宋末元初","方回","秋崖劲笔敌黄陈，贽卷当年许望尘。十载江湖春雁断，万山烟雨石羊新。馀生敢忘尊前话，先正曾同席上宾。今日相逢两家子，可无努力继前人。"
"次韵全君玉元日二首 其二","宋末元初","方回","春攽诸郡国，汉守喜惟良。旦宿重中尾，时花竞向阳。古今新旧历，老少后先觞。万事皆如此，无如且醉狂。"
"次韵全君玉元日二首 其一","宋末元初","方回","五更皆早起，惟我是閒人。展镜须仍雪，添杯脸暂春。有终还复始，无旧不成新。万古烧痕意，陈根岂尽陈。"
"次韵刘元煇飞雪数片之作","宋末元初","方回","六幕垂同冻不埃，舞霙呼我燕窗开。已从衣上霏微见，未肯檐前汗漫来。就砌拾看呵指笋，隔帘迎数斗妆梅。衰髯却怪全相似，且置閒愁拨蚁醅。"
"次韵刘元煇元日","宋末元初","方回","九十日春已十日，清晨閒步小园中。池痕欲涨去年水，柳色渐回东畔风。砥道歌游全似梦，专槃生化本无穷。阴晴寒暖频占相，世事唯宜岁事丰。"
"次韵刘元煇初寒夜坐","宋末元初","方回","山肩寒耸月随归，榾柮炉红闭板扉。跨灶郎来温课册，齐眉人为摺深衣。花传喜信灯如语，草就佳篇字欲飞。旧日声名刘夜坐，能传家钵似君稀。"
"次韵刘君鼎见赠二首 其二","宋末元初","方回","真复多多穷传记，端能亹亹著诗文。名场早捷千军阵，胪陛应符五色云。乱后湖山今稍稍，閒中宾主几醺醺。衰迟亦欲陪赓唱，未必当筵逮所闻。"
"次韵刘君鼎见赠二首 其一","宋末元初","方回","厌闻世态已如聋，旧雨人来久绝踪。自笑云萍无定止，不图针芥有奇逢。侯门列鼎三牲奉，田舍巾车一鹿容。试问吟怀欲何向，定应羞傍马医钟。"
"次韵吕肖卿讲学三首 其三","宋末元初","方回","忽复机锋对，真堪底里倾。果能成伏老，时许唤殷兄。可惜兹逢晚，相期不计程。受恩凡两世，焉敢恝无情。"
"次韵吕肖卿讲学三首 其二","宋末元初","方回","玄珠在掌握，一失永难寻。岂不求成道，谁其办苦心。待时花结果，著力杵磨针。何幸忘年去，能鸣治世音。"
"次韵吕肖卿讲学三首 其一","宋末元初","方回","平生但力田，岂计不逢年。吾道桴浮海，斯文笔补天。早能丹点铁，曾用白嘲玄。万虑今亡矣，焚香易一编。"
"次韵夹谷子括吴山晚眺 其三","宋末元初","方回","落木萧萧泽国宽，偶舒岩啸纵川观。六鳌海阔征帆远，万象天低步屧寒。旅泊馀生箪食菲，宦游旧味瓮齑残。达人不堕牛山泪，何待将心与汝安。"
"次韵夹谷子括吴山晚眺 其一","宋末元初","方回","诗眼书胸碧宙宽，暮天摇落纵遐观。霜明枫叶红于染，春点梅梢玉不寒。北望遥迎书雁至，南烹屡餍鲙鱼残。一规明月悬江海，几许人家夜枕安。"
"次韵夹谷子括吴山晚眺 其二","宋末元初","方回","鹘飞欲没海天宽，万动盈虚静处观。一画微阳迎日至，九畴休徵验时寒。世间劫火灰何限，物外仙棋局未残。好与苍生司性命，五风十雨报平安。"
"次韵孙元京见过言诗 其一","宋末元初","方回","骚坛争长各称兵，未卜谁欤霸业成。欲疗左盲治谷废，合除白俗扫元轻。屡更落落心犹壮，常恐空空气骤盈。据险作难终未是，赖公指示轨图平。"
"次韵孙元京见过言诗 其二","宋末元初","方回","眼底惊嗟见此流，祇嫌接对未云稠。苏门逸响追长啸，湘浦馀情续远游。新息今须乘果下，襄阳谁漫钓槎头。吾衰久矣公犹健，好控飞车跨九州。"
"次韵权季玉枕上偶成","宋末元初","方回","迩日屡闻亲药鼎，客怀沈郁与谁论。细参素问心无病，勤剔青灯眼未昏。九折政思为孝子，七襄未用乞天孙。察君诗味如枯淡，中有无穷古意存。"
"次韵许大初见赠二首 其二","宋末元初","方回","风灯雪屋话艰难，各喜诗成咳唾间。早幸渊骞同阙里，终当园季隐商山。草玄执戟空投阁，枕面参军善闭关。祇恐傍人足嘲讶，如泥烂醉不知还。"
"次韵许大初见赠二首 其一","宋末元初","方回","相逢未觉道途难，把酒论诗数夕间。磊落胸襟开古谊，从容色笑借和颜。长年役役鱼千里，末俗悠悠虎九关。赖是同乡复同味，一寒如此遽春还。"
"次韵许瑞石送邵容斋见寄","宋末元初","方回","款段馀生谢伏波，咏归心事竟云何。藕花又趁榴花发，诗债仍兼酒债多。击壤先生黄色论，卖薪老子翠微歌。吾侪胸次元相似，谁道金章胜钓蓑。"
"次韵齐君见过","宋末元初","方回","从容谈笑猎文场，焉用椎锋更挽强。政使成功能裂土，未如闻道许登堂。勇捐将印机心息，深隐书帷古味长。我亦暮年懒干禄，肯来同醉简编香。"
"次韵伯田见酬四首 其四","宋末元初","方回","六桥久客旧湖滨，春日花开不似春。游学顿无福建子，科名更说梓潼神。暗惊渊实丘夷事，枉作书痴传癖人。辛苦湘累辨兰艾，庄生齐物等埃尘。"
"次韵伯田见酬四首 其三","宋末元初","方回","半年洄溯越江滨，每愧羊裘老富春。归隐尚能联比长，出游复肯祭行神。枯肠近饱三爻梦，宿齿宜肩四豆人。能顾寒斋共芳茗，蠹编时为拂蛛尘。"
"次韵伯田见酬四首 其二","宋末元初","方回","世故吾其问水滨，向来不合典班春。一从去作沧浪客，几度重题郁垒神。垂死岂堪思往事，忍穷方欲作閒人。喜公强健犹如故，未有清樽可祓尘。"
"次韵伯田见酬四首 其一","宋末元初","方回","久缺笺筒到霅滨，相逢依旧气如春。深藏尺璧元无价，时击圆蓍尚有神。桑梓兵戈三峡路，衣冠文物五朝人。片时略得陪清话，一扫胸中万斛尘。"
"次韵君泽夜坐示子侄三首 其三","宋末元初","方回","雨脚如麻坐到明，雨楼听尽五更声。无人共唱寻寻觅，有子聊教仄仄平。凌室不能藏腊冻，稼场或至误秋成。谁知忧世书生意，惟愿天阶正玉衡。"
"次韵君泽夜坐示子侄三首 其二","宋末元初","方回","一样乾坤几样人，甑生尘异袜生尘。寒窗黄卷青灯雨，暖阁金钗玉斝春。谁同公子梦方魇，我与先生诗又新。□□儿曹供笔墨，为言不是写真真。"
"次韵君泽夜坐示子侄三首 其一","宋末元初","方回","灯影稀疏两岸楼，市声已寂睡声齁。几家梦断三更过，此老心穷八极游。服气仙人吾不学，坐禅释子彼何求。夜思昼读诸郎识，俯仰青春鬓忽秋。"
"次韵张中白元日","宋末元初","方回","瓣香清晓肃冠绅，户外遥山展翠颦。瘦影自怜耽醉叟，欢声何限喜晴人。匆匆节序梅花老，衮衮尘埃世事新。自有天来至今日，不知芳草几番春。"
"次韵张文焕慵庵万山堂即事二首 其二","宋末元初","方回","新晴钟鼓暮楼台，人与清空两不埃。日已顿无宣子畏，云应全为退之开。夜凉河汉牛初渡，秋爽关山雁欲来。好向丰年作张主，未须松鼎煮丹胎。"
"次韵张文焕慵庵万山堂即事二首 其一","宋末元初","方回","张侯诗思涌如泉，吟榻横陈翠麓巅。十雨五风今乐国，千村万落几人烟。赏心眺览知何算，转首音尘竟弗传。句勒口碑天共远，不虚佳月佐觥船。"
"次韵张仲实见赠","宋末元初","方回","久縻官务费爬梳，一旦投閒得自如。紫绶金章已高阁，青鞋布袜是安车。漫郎心事诗能说，散圣禅流发未除。物我重轻中了了，可能秤象待苍舒。"
"次韵张仲实岁晚","宋末元初","方回","老穷胜夭达，敢惜岁时迁。食玉多忧死，披蓑且醉眠。西湖非昔者，南雪尚春前。稍足陶瓶粟，诸公不用怜。"
"次韵张仲实读予近稿","宋末元初","方回","平生穷到骨，不受世人怜。肠倒三江洗，诗凭万口镌。旂常无可纪，衣钵尚堪传。今日如斯者，输君独妙年。"
"次韵张慵庵立秋有怀","宋末元初","方回","西风一叶未为稠，积雨寒添客思秋。试以物情观燕垒，可无心事寄菟裘。砚何堪办三钱水，竹岂能踰十稔楼。真是先生有归兴，不应如我雪盈头。"
"次韵张慵庵观予奕棋","宋末元初","方回","与牧猪奴可不同，嗟予老矣尚心童。戏拈玉子鸣飞雹，良喜青裾驻织葱。浪设机关何所益，仅存边角未为雄。小鬟有着能相恕，冷被傍人笑此翁。"
"次韵张慵庵言别就送","宋末元初","方回","屡陪幽话探玄关，虚往无何已实还。远眺每穷千里外，佳吟时见一联间。致身霄汉名方起，回首林泉意欲閒。闻说姑溪卜新筑，会须容访郭青山。"
"次韵志归十首 其十","宋末元初","方回","近城一耕叟，仅有使牛能。人似愚偏寿，家由俭故兴。不知求仕宦，未省结交朋。笑我儒冠误，今如退院僧。"
"次韵志归十首 其九","宋末元初","方回","书盍多多读，诗须细细评。后生才染指，半道遽寒盟。直取珊瑚出，宁争熠耀明。伯牙弦已绝，举世喜筝声。"
"次韵志归十首 其八","宋末元初","方回","谯国资深入，彭门纳晚成。至今为癖习，自幼有常程。朽老宁孤瘦，飞扬勿剽轻。悬知千载士，肯竞一时名。"
"次韵志归十首 其七","宋末元初","方回","楸局堪谁对，铜壶拟共投。高轩能坐致，浊酒岂难谋。林鸟供歌吹，园蔬当馔羞。谓无忧不可，聊以此消忧。"
"次韵志归十首 其六","宋末元初","方回","解语莺能巧，交飞蝶许狂。苔纹深碧毯，榴靥竞红妆。粗已成幽圃，犹当筑小堂。未妨无暑药，熟水紫苏香。"
"次韵志归十首 其五","宋末元初","方回","添竹复添花，清阴一倍加。病身思灼艾，暑节近浮瓜。晚景今如许，初心岂有他。甘贫仍守拙，肯羡五侯家。"
"次韵志归十首 其四","宋末元初","方回","还家五月初，倏忽又旬馀。凉剂医羸马，尘编磔蠹鱼。小迟延客饮，作急报儿书。歙睦频来往，何时永定居。"
"次韵志归十首 其三","宋末元初","方回","痴与狂皆有，贫兼病亦应。屡尝三斗醋，不梦一条冰。买药凭船贾，分茶谢冢僧。短衣射猛虎，老矣竟无能。"
"次韵志归十首 其二","宋末元初","方回","老不任时栋，穷犹宅士乡。端能甘澹泊，未觉厌荒凉。古井深泉冷，閒庭异草香。田翁来问字，略为说偏傍。"
"次韵志归十首 其一","宋末元初","方回","远望舒长啸，幽跧发永叹。能诗今不少，得句古云难。涉世颠毛白，希贤寸腑丹。他乡仍故国，何处可求安。"
"次韵李景安提学同过伯几 其一","宋末元初","方回","万卷芸香拥燕居，客来谈论汹淮湖。精言琴律根前辈，朗诵诗篇压老夫。胥谓买邻迁爽垲，祇应负郭欠膏腴。真能隐处非难事，恐有天边尺一呼。"
"次韵汪以南归途见寄","宋末元初","方回","身轻更觉马蹄轻，倦听昕堂讲鼓声。示病早能效摩诘，赋归真复继渊明。食租近郭膏腴足，卜筑依山爽垲成。疾寄新诗似怜我，弃田捐宅不聊生。"
"次韵汪以南教授美康使君新政因及贱迹四首 其四","宋末元初","方回","石壁峰前旧泮林，新培槐市绿成阴。川流决溃终归海，木德回环会守心。夷轨得朋殊未艾，长谣怀感抑何深。矧伊色笑逢民则，好续当年蹻蹻吟。"
"次韵汪以南教授美康使君新政因及贱迹四首 其三","宋末元初","方回","汉廷久已推三杰，鲁国终难致两生。云雨蛟龙真有势，风霜草木易无情。小迟玉玺徵黄霸，定许青门老邵平。勇据皋比作歌颂，依稀駉駜似难赓。"
"次韵汪以南教授美康使君新政因及贱迹四首 其二","宋末元初","方回","溃蚁狂澜拔地来，日多事变少人才。鼎钟古篆盲谁识，布素轻缣拙易裁。夷甫风流空自命，子山词赋有馀哀。邦侯博雅难酬对，且向筵前覆酒杯。"
"次韵汪以南教授美康使君新政因及贱迹四首 其一","宋末元初","方回","吾州今岁得儒臣，坐镇浮浇力万钧。月榭风台寻古迹，烟畦雨陇劳遗民。长庚往往诗无敌，子美云云笔有神。老懒未遑致三请，低回祇欲老垂纶。"
"次韵汪庭芝投赠","宋末元初","方回","鱼龙仙派古来闻，南渡枢臣七世孙。幸不幸间身且隐，玄之玄处道常尊。惜閒剩读真书传，入静时思旧户门。送往恤孤尚留意，亦防公议恐无恩。"
"次韵汪翔甫和西城吕全州见过四首 其四","宋末元初","方回","骤见累侯印，遄闻趣相装。相期终古事，未用暂时香。清论玉霏麈，高眠雷撼床。前鱼又堪笑，红袖泣龙阳。"
"次韵汪翔甫和西城吕全州见过四首 其三","宋末元初","方回","五鼎封君食，千金奉使装。傥来皆外物，不朽有真香。满酌圣贤酒，虚争上下床。细思诸葛事，只合卧南阳。"
"次韵汪翔甫和西城吕全州见过四首 其二","宋末元初","方回","闻道过从地，衣冠异俗装。小孙迎劝酒，后院出行香。贾客珠量斗，侯家笏满床。未如耆旧辈，庞马隐襄阳。"
"次韵汪翔甫和西城吕全州见过四首 其一","宋末元初","方回","想见花间路，篮舁草草装。叩门驯犬喜，入室蠹鱼香。蹑石苔粘屐，眠松露滴床。焉知人世事，积甲又宜阳。"
"次韵汪翔甫读予诗稿见寄二首 其二","宋末元初","方回","十年兵甲梦，投老卸戎装。有药医诗病，无花恼梦香。书明萤度几，簟冷竹遮床。属与公携酒，蹉跎换岁阳。"
"次韵汪翔甫读予诗稿见寄二首 其一","宋末元初","方回","我诗蒯侯剑，玉具谢华装。老矣三荒径，悠哉一瓣香。漫垂船子钓，懒下赵州床。忽忆高轩过，仙巾戴华阳。"
"次韵沈茂实小园偶书 其一","宋末元初","方回","人因雅俗分高下，同是园林兴不同。时觉燕莺相尔汝，焉知蜂蝶有雌雄。岂惟酒可兼诗可，常在花中与竹中。秋老纱窗犹未换，要令深夜月华通。"
"次韵沈茂实小园偶书 其二","宋末元初","方回","秋风粳稻又尝新，续食年年肯济贫。远学佺期响□□，近同东老致仙人。贵公勋业一杯水，俗子面颜三斛尘。流火授衣诵豳什，戒寒深恐雁来宾。"
"次韵灵鹫清长老二首 其二","宋末元初","方回","得句无僧字不清，公来一日两诗成。龙雷珠浦东坡和，海日江潮老宋惊。鲁直尚能推大国，长卿谁可诧长城。二桃三士抱吟膝，我所师兮葛孔明。"
"次韵灵鹫清长老二首 其一","宋末元初","方回","粗读书难尽信书，世谁鲠直但阿谀。平生湖海悲游子，晚岁乾坤老腐儒。知己尚堪抬醉眼，从僧似欲剃吟须。何当灵鹫兼三竺，日伴猿饥侣鹤臞。"
"次韵连伯正见赠","宋末元初","方回","古调于今底所寻，麟胶忽嗣绝弦音。骤观布置如平易，徐认萦回极杳深。露下九皋秋鹤唳，月寒三峡夜猿吟。宁为清绝更凄楚，肯弄文君户外琴。"
"次韵邵君以容名斋二首 其二","宋末元初","方回","我能容物天容我，容足元消地几多。结莫逆交聊尔汝，闻无义语勿谁何。飘零踪迹因循惯，冷淡光阴苟且过。人世政如蚕食叶，百年谁办茧成窝。"
"次韵邵君以容名斋二首 其一","宋末元初","方回","细读来诗窥所学，忘机忍事用功深。远同随笔洪公号，妙得吟窝邵子心。怀抱春浓重酝酒，语言渊嘿绝弦琴。我能容物天容我，无是无非镇似今。"
"次韵受益九日","宋末元初","方回","归欤岂少旧林塘，何用痡瘏陟彼冈。白发转添吾辈老，黄花不减去年香。每嫌佳节多风雨，犹喜炎陬缓雪霜。典尽寒衣偿酒债，衰翁聊以醉为乡。"
"次韵受益苦雨二首 其二","宋末元初","方回","甘泽关民命，随时不在多。滴穿檐下石，烂倒水中荷。天有凶荒岁，人无政事科。诚心能抚字，乖气转为和。"
"次韵受益苦雨二首 其一","宋末元初","方回","乃者黄梅近，朝朝以雨书。将无作人鲊，孰不困河鱼。近郡淹城郭，连村浸室庐。何当与奇术，辟谷驾飞车。"
"次韵受益喜晴二首 其二","宋末元初","方回","高楼晓气清，钟鼓报新晴。乍睹阳乌色，频闻喜鹊声。纵难期上熟，差足慰深耕。忍见民穷极，唯宜岁事成。"
"次韵受益喜晴二首 其一","宋末元初","方回","谁扶一轮日，与扫万重云。水已落数尺，田犹收几分。大钧回叶气，疏网削深文。尔饭堪糊口，忍为梁上君。"
"次韵金汉臣五城道中","宋末元初","方回","郊行胸次爽于秋，岁稔天宽百姓忧。但有樵人歌陇上，永无廷尉望山头。最宜旷野开诗思，未觉他乡动客愁。想见霜林疏更好，绿阴时节忆曾游。"
"次韵金汉臣雨后病起见寄","宋末元初","方回","一自蒲杯吊楚湘，倏成炎溽乍阴凉。恨无枥上如飞马，往问斋中独宿床。病起精神如雨止，怀归愁思与天长。何时共□□诗说，直上高峰看夕阳。"
"次韵金汉臣喜雨","宋末元初","方回","山高田易旱，已过一旬晴。岂止商饥饱，真成决死生。甘霖三尺透，病体十分轻。想见琴堂老，催诗意倍清。"
"次韵金汉臣喜晴","宋末元初","方回","雨足秧畴始放晴，乡邻所至有欢声。宰公明察无冤狱，太守辛勤自劝耕。我昔黄童成白首，谁今赤子视苍生。定知米价秋来减，遍买村醪处处行。"
"次韵俞好问庆予七十","宋末元初","方回","固穷早类从心孔，懒读今如便腹边。时制堪惊小戴记，初筵敢拟卫公篇。云何此老偏令寿，其或斯文遂有传。见一庵前碧溪在，花瓢归饮许仙泉。"
"次韵俞如问旅思送之游松江","宋末元初","方回","芰制荷纫未絮衣，溪船信宿自堪归。倚门尚尔嗟行役，抱瓮元来久息机。江阔天遥鸿雁断，日斜岁暮稻粱稀。芋炉有地煨风雪，骨肉团栾夜共围。"
"次韵前广德赵教授","宋末元初","方回","脩程万里未为赊，年少曾逢世运嘉。早擢高科题雁塔，合班迩列餍龙茶。宦情划似云归岫，时事惊如雨送花。书林宝藏饶词藻，肯羡青霄富贵家。"
"次韵前住中竺希鉴上人五言","宋末元初","方回","中兴今佛法，百倍胜儒绅。达磨重初祖，观音再化身。此心元是道，何物不为尘。毂觫齐王眼，焉知一角麟。"
"次韵胡正卿","宋末元初","方回","长途疾足讵容休，政是嘶风抹电秋。小复低回从吏隐，未应拘窘叹官囚。声名甫逐涛江起，魂梦空随沁水流。一顾即看逢伯乐，直须昼绣问刀头。"
"次韵赵云中饮呈孟君复二首 其二","宋末元初","方回","可遨昆阆步瀛莱，祇爱钻腮笑靥开。暮雨朝云元易散，昏钟晓鼓故相催。身如病鹤犹遗骨，心似焦桐亦未灰。纵使吾曹不排闼，不应门阈上苍苔。"
"次韵赵云中饮呈孟君复二首 其一","宋末元初","方回","旧业田荒百顷莱，眉头长与醉怀开。春愁忍共金钗诀，夜禁偏嫌玉漏催。聚散有情都是梦，古今无物不成灰。何时再觅狭邪路，白骨谁非塌井苔。"
"次韵赵朴翁赴衍圣公峄山书院之招","宋末元初","方回","邹鲁相望击柝间，亦颜谁许独晞颜。同源泗水别沂水，接壤峄山连泰山。万世元勋辟杨墨，一时浮论主雍环。七篇事业君能讲，男子临岐泪肯潸。"
"次韵赵达夫问疾","宋末元初","方回","烦君遣信问何如，霖雨无人叩陋居。孰信着绵当夏半，自惊伏枕已旬馀。百年未办书传后，一壑犹欣服返初。处约得衰更多病，从今誓与酒杯疏。"
"次韵送张文焕 其一","宋末元初","方回","廊庙端非岩壑姿，慵庵未是可慵时。浮荣故自无心向，素抱其如有己知。天上要途终一武，江南绝景已千诗。欲从远祖赤松子，小待功成亦未迟。"
"次韵送郝同知还闽二首 其二","宋末元初","方回","字画多年逼献之，高材天赋岂人为。一枝秃笔无能敌，百尺名楼有所思。碛马塞鸿忘旧梦，建茶闽荔富新诗。皇天具眼终徼福，多病从来喜让夷。"
"次韵送郝同知还闽二首 其一","宋末元初","方回","平生奔走遍区中，老尚流离作寓公。合坐黄堂称太守，愿求丹剂学仙翁。繄谁虎豹占文变，何限貂蝉出武功。可似有心随李耳，流沙西迈过崆峒。"
"次韵郝元隐浙西山","宋末元初","方回","疏处温凉密处寒，未须向背问支干。猿闲配偶双嬉戏，树古根枝万屈盘。何限楼台荒宿草，几年歌舞罢鸣銮。赖天独肯扶僧刹，佛大泥多许共看。"
"次韵唐师善见寄 其一","宋末元初","方回","闻风足使鄙夫宽，家世言诗自杏坛。万卷古书侔藏室，十年深谷隐王官。大材益厚楩楠植，至宝终垂琬琰刊。愧我老衰已无力，青云中道铩飞翰。"
"次韵唐师善见寄 其二","宋末元初","方回","归来数亩小园宽，风有轩棂月有坛。总为才疏能忤俗，兼缘兴尽合休官。空山老死知无补，往代兴亡稍欲刊。洛下寄书藉黄犬，莼鲈终恐愧张翰。"
"次韵宾旸令郎见示二首 其二","宋末元初","方回","老我泥涂久，郎君玉雪清。百年双鬓谢，一醉万缘轻。孰肯延枚叟，端难少贾生。脩程未可料，聊此慰诗情。"
"次韵宾旸令郎见示二首 其一","宋末元初","方回","盛名从昔起寒微，逆旅萧条未必非。政可夜楼观月落，不应晓枕叹霜飞。妙年振鬣思千里，他日干霄会百围。通介随时有中道，稍容衰老擅渔矶。"
"次韵宾旸斋中独坐五首 其五","宋末元初","方回","惯忍饥穷即圣贤，松心玉质未贞坚。苦无知己庸何憾，断不逢人便乞怜。龟鹤算高终老死，星辰位定有推迁。味公独坐诗中意，可惜侵寻绛县年。"
"次韵宾旸斋中独坐五首 其四","宋末元初","方回","谁欤载笔掌丝纶，雾雨何伤隐豹文。绝望都俞参稷契，劣能损益记周殷。蠹残书册犹堪觑，草没阶除尽不耘。郑老襟期少陵解，从渠衮衮更纷纷。"
"次韵宾旸斋中独坐五首 其三","宋末元初","方回","蚁溃金堤薄俗颓，圣门谁与嗣云来。良难托讽追风雅，只可微辞纪定哀。有志向能穿虎石，无疑今始悟蛇杯。掀天气燄吾尝见，转首空成一聚埃。"
"次韵宾旸斋中独坐五首 其一","宋末元初","方回","舞燕歌莺子所无，不无灯照短檠书。酒来形影相酬酢，诗就烟霞共卷舒。八极渺茫供傲睨，一襟空洞极恢疏。世间底是英雄物，未许曹瞒笑本初。"
"次韵宾旸啼字犹字二首 其二","宋末元初","方回","往年灯火醉樊楼，月落吹箫未肯休。不惜黄金追胜事，肯回青眼顾时流。燕来鸿去春光在，死易生难病脉浮。更问西池赏花约，心虽欲往豫兮犹。"
"次韵宾旸啼字犹字二首 其一","宋末元初","方回","醉眼看东误作西，衣缁巾醭屦拖泥。身无却少心徒壮，花自重开草更萋。信马旧痕今已灭，干虹老气似宜低。楼中是日喧呼甚，闻说邻儿亦止啼。"
"次韵徐子英江楼二首 其二","宋末元初","方回","娱老曾微燕子楼，谋生又欠木奴洲。不无造物司行止，岂与齐民系戚休。幸际乾龙亨庶物，故希晋马锡康侯。妙龄今日如公等，声气方当叶应求。"
"次韵徐子英江楼二首 其一","宋末元初","方回","虚器浮名蜃结楼，潮痕才落水添舟。医工药不关生死，詹尹蓍宁究咎休。华盖天临批凤诰，长杨日侍射熊侯。是人有命皆能致，终许难凭智力求。"
"次韵徐子英读予所抄赵章泉诗","宋末元初","方回","陈隋馀习尚尘飞，可乏诗坛白羽挥。凡物晚成华者实，如吾素论是耶非。三生不堕扬州梦，一笑应知佛祖机。苦学若人亦馀事，真源向上更深微。"
"次韵徐容斋赠丘通甫","宋末元初","方回","绝如山谷赠初君，奇绝新诗妙绝文。斥逐三彭精异术，破除二竖奏元勋。千茎白雪难重少，一匕玄霜幸见分。可惜向来缺参请，按摩搬运漫辛勤。"
"次韵袁提学题皇甫真人清虚庵二首 其二","宋末元初","方回","犹忆清虚下云汉，转头劫堑已灰飞。三山恍惚惊鳌动，千岁凄凉望鹤归。风度羡君仙骨瑩，年华迫我世缘微。岂无道侣歌招隐，许脱红尘卧碧霏。"
"次韵袁提学题皇甫真人清虚庵二首 其一","宋末元初","方回","清地虚天渺何许，芒鞋未往意先飞。山中叱石初平隐，月下吹笙子晋归。不死真人千劫在，无垠浊世一尘微。何当日咽丹池水，长共寒猿啸月霏。"
"次韵高子明投赠二首 其二","宋末元初","方回","四时天地共成春，千古羲黄寸壤邻。空复飞车行万里，本无弱水隔三神。大人尺蠖同伸屈，俗物群狙易喜嗔。子欲从吾参此妙，倒翻银汉洗尘巾。"
"次韵高子明投赠二首 其一","宋末元初","方回","中原从昔信多艰，尚有文才与古班。诗律规随元好问，乐章隽永蔡萧閒。要知精会神全处，须到声销色泯间。此话无人胶凤觜，一蓑烟雨紫阳山。"
"次韵寄川无竭并送所撰旃檀林记二首 其一","宋末元初","方回","彭门不记旧楼黄，吟社参寥未肯忘。更著雪添双短鬓，早惊秋隔两重阳。遥知剩种旃檀树，便拟同焚艾纳香。勉为龟蚨驱兔颖，愧无雄健亢三长。"
"次韵寄题堪上人云外轩","宋末元初","方回","万重云外一蘧庐，想见降龙长者居。溪上过桥谁觅路，峰头飞锡已凌虚。汉台列像焉知许，陶岫吟归孰起予。傥憩夜炉煨芋处，可能更读邺侯书。"
"次韵康庆之秋夜客怀自述","宋末元初","方回","遁肥久已远罝罗，独慨流年老易过。宦学向来千龃龉，功言竟复两蹉跎。是山可隐在人耳，今雨不来如彼何。群蛰闭关迫摇落，未须轻奋怒蝇戈。"
"次韵康总管庆之和碑字韵二首 其二","宋末元初","方回","山游灵运屐，寺乞简栖碑。岁计多栽菜，流年懒问蓍。醉眠书当枕，禅戏偈成诗。鬓白非今日，何劳晓镜知。"
"次韵康总管庆之和碑字韵二首 其一","宋末元初","方回","周颂岐阳鼓，秦铭泰岳碑。览观明古镜，推测妙神蓍。真复登三事，何如赋万诗。江湖频作郡，棠荫有人知。"
"次韵曹清父营生坟追和范石湖韵四首 其四","宋末元初","方回","杀心奕局响纹楸，鸡肋何如酒德刘。世事但堪常袖手，人生政要早回头。谁能卒办鱼千里，自笑终成貉一丘。□□明年才七十，商山剩饫紫芝秋。"
"次韵曹清父营生坟追和范石湖韵四首 其三","宋末元初","方回","□□如斯举一隅，谁非长夜閟金乌。裹尸马革真□□，□□□山浅丈夫。羽化苦无仙伎俩，茶毗别是佛规模。□□彭祖终须尔，匪悟浮休肯豫图。"
"次韵曹清父营生坟追和范石湖韵四首 其二","宋末元初","方回","古来奕世保松楸，八百姬周四百刘。今代未闻□□□，□时尚想引魌头。干戈蒿里无完穴，□□兰亭有□□。□□□□谁可免，一杯聊□祝千秋。"
"次韵曹清父营生坟追和范石湖韵四首 其一","宋末元初","方回","桑榆未迫尚东隅，诸子盈前返哺乌。早检青囊营□□，□□丹灶著工夫。无生话可忘言了，自祭文能信手摸。□□□年未遑办，一抔□□□良图。"
"次韵象山书院山长汪德载垂访","宋末元初","方回","古学非如进士场，渊乎深处海难量。善藏未用争饴利，中立悬知异狷狂。度远出寒公案在，渐修顿悟话头长。公□与我评兹事，一洗人间粉黛妆。"
"次韵雪后","宋末元初","方回","檐澌馀滴溅风棂，三日晴犹剩半庭。足使蝗蝻俱屏迹，未妨莺燕尚潜形。调盐冻字难为墨，透瓦炊烟渐放青。共笑爱梅痴老子，夜深温水换铜瓶。"
"次韵景安提学谩成三首 其一","宋末元初","方回","敢着寻常白眼看，壑冰峰雪照人寒。言诗已是登坛将，劝学聊为祭酒官。士类相推无异论，亲颜遥觉有馀欢。即今人物皆公等，岂不忧时意稍宽。"
"次韵景安提学谩成三首 其二","宋末元初","方回","豪釐俗事不留情，诗律峥嵘骨骼清。初仅传闻心已服，每当展玩眼尤明。笑谈足使千军扫，移斡真能九鼎轻。焉得夜檠对吟影，同听急雪打窗声。"
"次韵程以忠同饮 其一","宋末元初","方回","饮湿自嫌无圣酒，摘鲜犹幸有真茶。艰危昔偶分侯竹，老病今还龁庶瓜。已约社鸥盟水石，尚惊征马困风沙。醉人不管傍人笑，瘦影伶俜乱鬓髿。"
"次韵程以忠同饮 其二","宋末元初","方回","风云变化世常有，丘壑盘旋谁与同。驾驭孟嘉真得势，滑稽方朔浪言工。律严诗友何妨少，租薄秋田亦幸丰。两手搔头指欲秃，犹堪举酒吸长虹。"
"次韵谢王君","宋末元初","方回","妙年富才藻，亹亹迫渊云。逸势波澜阔，神功混沌分。百为争细故，一笑付微醺。天地江河在，终垂万古文。"
"次韵谢平心胡秘监见惠生日五首 其五","宋末元初","方回","风追电逐角材贤，我独从公息担肩。野旷杖藜临绝景，山寒采梠度层巅。淡汤煮饭身无病，小秤收租岁有年。臭橐腐仓死兵火，何如清节保生全。"
"次韵谢平心胡秘监见惠生日五首 其四","宋末元初","方回","酒可吾中孰圣贤，定开愁眼耸吟肩。共怜雪鬓双垂叟，时到花屏万仞巅。暂借松阴消永日，敢求药诀觊长年。风惊尘愕奔车跌，醒者苍黄醉者全。"
"次韵谢平心胡秘监见惠生日五首 其三","宋末元初","方回","势途勇退似差贤，焉用鸿门切盾肩。早赐辒辌埋厚夜，宁扶楖栗走荒巅。泥龟不羡鹍鹏路，粪菌徒输栝柏年。我谓是身如尺璧，深藏短褐庶能全。"
"次韵谢平心胡秘监见惠生日五首 其二","宋末元初","方回","五朝遗老冠时贤，家祭犹无掩豆肩。文采春花洛阳苑，精神秋隼华峰巅。难兄共对三千字，晚境今开九十年。富贵朱门百杂碎，先生归卧故庐全。"
"次韵谢平心胡秘监见惠生日五首 其一","宋末元初","方回","晚生何敢跂前贤，夫子宫墙赐及肩。忆枉朝车十官宅，喜成邻舍万山巅。尚堪湖学生徒齿，恰少汾阳考第年。想得囊中有仙诀，形容枯槁但神全。"
"次韵谢严养晦酒边说易","宋末元初","方回","四正为奇偶四隅，旧窥七七古河图。易虽未画元知有，极果何形孰识无。方寸天开通造化，半生夜坐下工夫。老衰多学精专少，病体抠趋但要扶。"
"次韵谢吴太初","宋末元初","方回","落笔谁云古意赊，四灵何得擅东嘉。跨鸾未斫吴刚桂，对鹤频烹魏野茶。商略春词犀堕雪，留连夜酌烛生花。如君三世工文墨，江左于今有几家。"
"次韵谢李寅之鄂渚见寄 其二","宋末元初","方回","叩户惊传千里使，开缄快睹七言诗。古希年迫公犹健，不仕风高我所思。儿大知书聊慰意，家贫食粥亦随时。迩来稍喜休兵革，赛社秋场醊祭釐。"
"次韵谢周兄见访","宋末元初","方回","弱壮之间几辈流，不凡已与老成侔。笔端可挽千钧弩，胸次如登百尺楼。良木政须资长养，芳兰未厌□□□。□□衰晚不闻道，幸早专心似奕秋。"
"次韵谢河内张明府来访","宋末元初","方回","此老良高谊，能来问故侯。人清严濑水，家住沁园州。兀坐元无事，閒谈幸少留。重逢定何日，归梦在瓜畴。"
"次韵谢俞山长见赠","宋末元初","方回","年衰才尽懒挥毫，定有移文责鲁皋。学到紫阳今欲绝，诗如清老子能高。栖迟矮屋官犹冷，傲睨芳樽气自豪。试遣俚音辱聪听，未应堪比郁轮袍。"
"次韵谢胡子游学正二首 其二","宋末元初","方回","泮宫分席佐邦侯，免使诗人讽不求。九转定应能点铁，一泓何可着吞舟。稍知今是山林晚，独奈吾衰岁月流。径欲为君赋招隐，朝簪窃恐未容抽。"
"次韵谢胡子游学正二首 其一","宋末元初","方回","瞻紫阳山日仰高，此翁暮景亦云劳。一爻变卦逢初遁，万古哀心寄续骚。倬彼大贤犹蠖屈，矧予小技仅蝉号。竹林书在吾能读，不厌千周更百遭。"
"次韵谢夏自然见寄四首 其四","宋末元初","方回","士气兼文脉，湮微复几年。浅肤专徇俗，高亢类谈禅。春动霆声起，云开月体全。古人方册在，达者以心传。"
"次韵谢夏自然见寄四首 其三","宋末元初","方回","通经闻大道，馀事始为诗。初或无人识，终须有己知。真能深造否，孰谓晚成迟。小袖朱弦手，何忧乏子期。"
"次韵谢夏自然见寄四首 其二","宋末元初","方回","门人浮小艇，不比旧专城。自愧频来往，何烦数送迎。病身缘畏饮，去路似贪程。别后君诗进，他时定有名。"
"次韵谢夏自然见寄四首 其一","宋末元初","方回","与子俱逢掖，寒瓢共碧流。歙今全似鲁，睦亦盛于邹。竹屋南溪外，风帆古渡头。相寻欠相遇，遄复堕音邮。"
"次韵谢曹之才见赠","宋末元初","方回","崦嵫苒苒迫斜晖，梦断铭功十二旂。邻曲过从穿不借，故乡书问寄当归。固穷敢向中途悔，小隐无令始愿违。万境皆空心已死，沾泥落絮肯重飞。"
"次韵谢喻岩叟","宋末元初","方回","妙年璧水播英辞，半世闻声鬓未丝。赐姓远从梁武日，家风复见喻凫诗。九霄空阔飞腾势，万卷纵横讲授师。重到庐山亦何喜，喜君知我我君知。"
"次韵谢喻岩叟读予近作二首 其二","宋末元初","方回","鬓须全是雪，政坐癖于诗。老不谋丹穴，贫犹泥墨池。今年逢旅卦，何日赋归辞。得句求君诀，时容诣讲帷。"
"次韵谢喻岩叟读予近作二首 其一","宋末元初","方回","观君于势利，如帚扫丝窠。阅世云翻雨，持心济贯河。端居冠必整，閒赋砚频磨。我岂无新作，何堪对雅歌。"
"次韵谢董君读予诗稿 其二","宋末元初","方回","宇宙茫茫战马尘，中原文献不无人。诗裁綵笔天公妒，书拥青灯夜气神。筛雨簸风六月冷，磔云裂雾千峰新。何当君病早勿药，共倒松阴百瓮春。"
"次韵谢遁翁吴山长孔昭三首 其三","宋末元初","方回","降原陟巘敢嫌赊，风物元从僻处嘉。晴日缓行果下马，春山初试雨前茶。野桥潇洒泉如雪，石壁巉岩藓自花。剩欲移居此中住，便依诗老作邻家。"
"次韵谢遁翁吴山长孔昭三首 其二","宋末元初","方回","乾淳一老去非赊，里社游谈亦孔嘉。仙驭不还缑氏鹤，禅机空说赵州茶。神农为我先尝药，迦叶谁今又笑花。欲向君侯问端的，流风应谢鲁东家。"
"次韵谢遁翁吴山长孔昭三首 其一","宋末元初","方回","笔追古作未云赊，正始遗音到永嘉。谏列合骑沙苑马，从臣宜赐壑源茶。吟边彭泽先生柳，梦里长安进士花。不朽故知非爵位，文章海内旧名家。"
"次韵谢魏公辅二首 其二","宋末元初","方回","男儿初嗜学，如日晓行天。意气无馀子，诗书有夙缘。果能知此道，深欲候吾船。梦寐心常在，孤灯可不传。"
"次韵谢魏公辅二首 其一","宋末元初","方回","之子如天马，终归十二闲。相期作名士，不厌坐穷山。师席抠趋际，亲庭定省间。鹤仙门户冷，今喜一珠还。"
"次韵感学事二首 其二","宋末元初","方回","战鼙惊倒白头翁，慨想青衿旧日风。或厌三场争小技，孰知一目网群雄。齑盐此地涵濡久，藻鉴他时赏拔公。松老槐颠异畴昔，定应穷极道还通。"
"次韵感学事二首 其一","宋末元初","方回","风雩谁识旧童儿，法令今惟柱后师。刻枣谁书惊荡尽，踏槐遗老叹崩离。堂中授讲亡高座，庑下题名剩续碑。奎壁不存斋舍改，端能为泯少年诗。"
"次韵酬刘彦直","宋末元初","方回","稷下先生旧老成，十年江表耸雄名。观星南极孤槎远，赏月西湖独榻横。笔底篇章追梦得，樽前风味胜公荣。酒楼一诵惊人句，四座如闻霹雳声。"
"次韵酬吴僧一山行魁","宋末元初","方回","为僧应胜我，可惜堕禅林。铸错剪须发，书痴雕肺心。闻名梅止渴，晤语旱逢霖。一句诗传世，猿边几夜吟。"
"次韵酬赵无己","宋末元初","方回","文才因学进，名誉待时隆。定有仙能遇，元无鬼可穷。刚贞侔铁石，猥琐笑蒿蓬。百尺楼头目，时时没去鸿。"
"次韵酬郝润甫二首 其二","宋末元初","方回","幸君三复甫田诗，髀肉空消万里驰。直与群飞争勇往，可能小退入深思。古人未必成功易，智士宁无见事迟。海阔天长一翘想，抟鹏岂料竟低垂。"
"次韵酬郝润甫二首 其一","宋末元初","方回","与君山泽两臞仙，浪走尘埃汩市廛。老貌相逢今又别，馀生更觉不如前。孰追赤制春秋笔，稍悟黄庭内外篇。俯仰此心了无愧，冷看举世售栀鞭。"
"次韵僧自文见赠四首 其四","宋末元初","方回","莫诧横磨剑，宁为没字碑。问花惊兔麦，赋药护羊蓍。今我都无事，非公不作诗。夜窗各坚坐，两地月明知。"
"次韵僧自文见赠四首 其三","宋末元初","方回","空庭风捲叶，坏庑雨淋碑。起废须成厦，占孚预击蓍。红楼追曩集，碧落待谁诗。非有钩牵□，□□亦未知。"
"次韵僧自文见赠四首 其二","宋末元初","方回","浪说扬州鹤，居多荐福碑。听师无孔笛，弃我不灵蓍。冷阅人间事，閒题物外诗。修行真有力，肯被鬼神知。"
"次韵僧自文见赠四首 其一","宋末元初","方回","去思无德政，岂有吏民碑。家乏千头橘，官羞七尺蓍。樵蹊谈野史，茗榻和僧诗。是事山中好，归来始得知。"
"次韵滕君宾日","宋末元初","方回","数步朱塘路匪赊，晦翁亭创自端嘉。遥闻古屋环脩竹，拟汲寒泉荐苦茶。万镒黄金何足宝，四枝丹桂有馀花。诸孙风骨今犹别，师友渊源自一家。"
"次韵赠上饶郑圣予","宋末元初","方回","郑里茶山乃诗祖，继之章涧两泉吟。端能捷疾追芳躅，当复幽冥入苦心。力到光前还绝后，事殊思古定伤今。儿啼可止有新样，黄叶元来不是金。"
"次韵赠吴羽士月湖大椿","宋末元初","方回","万事平生大道杯，恍然曾过望乡台。荣华外物毛端细，飘忽阳神顶上回。罗殿堪思蛮峤瘴，郁仪永谢劫池灰。何□乞我刀圭剂，同见蟠桃几度开。"
"次韵赠赵岂卿吟啸公之孙乃父亦能诗","宋末元初","方回","大门祖父昔闻声，交臂差池恨晚生。欲与万山修郡志，谁能三世擅诗名。故知龙颔无鱼目，更觉松心异舜英。字稳句圆经几炼，定应九转已丹成。"
"次韵赠道士汪庭芝二首 其二","宋末元初","方回","七叶衣冠尺五天，赤眉兵起竟谁全。备尝庶孽流离□，□会仙真接引缘。身世万端艰苦后，家门十载变更前。操持正要看帆柂，勿便誇为到岸船。"
"次韵赠道士汪庭芝二首 其一","宋末元初","方回","鸤鸠不遇岂非天，斗谷于菟亦偶全。中野履霜宁怨命，通宵煮石且随缘。此身幸是无还有，所学当令后胜前。肯复杏坛闻木铎，可能蓬岛问风船。"
"江涨","宋末元初","方回","暑雪西南下，愁霖日夜倾。高城人避水，古庙吏祈晴。沙鸟依庭宿，渔船入市行。老夫隐几意，可但悯吾生。"
"江望","宋末元初","方回","晴江望不极，滉漾照愁人。黄鸟声初动，青梅味已新。越乡惭古节，乐事负良辰。独立高原上，霜毛飒垫巾。"
"灰心","宋末元初","方回","志大终痴拙，年衰合老成。口无谈世事，身不要时名。偶后诸人死，犹馀几日程。灰心良已是，拊髀未须惊。"
"牟献之提刑来杭纳婿庆予七十次韵二首 其二","宋末元初","方回","扁舟一水接湖杭，久别先生道德光。名子我方思右咳，隔邻公此选东床。彭聃上寿终澌尽，刘白同年各健强。梅子黄时雨如许，小留信宿共清觞。"
"牟献之提刑来杭纳婿庆予七十次韵二首 其一","宋末元初","方回","论交未觉白头新，闭户车成合辙轮。自古云希七十老，即今仅见两三人。欲心久绝身宜健，醉鼻常鼾梦不春。嫁女婚男多少事，忘怀任运莫伤神。"
"百忧","宋末元初","方回","病骨真如削，耕畴已尽捐。终随万形弊，何用百忧煎。常肯事如意，恐无诗可传。屈伸判成败，吾亦听之天。"
"祁门界","宋末元初","方回","辛苦营花圃，他乡过一春。马兼人并老，仆笑主何贫。尚忆桃符改，俄惊麦饭新。吾州才入望，山色碧无尘。"
"红云亭即事五首 其五","宋末元初","方回","池塘通涧水，篱落护柴门。昔在承平日，谁知化育恩。艰危多死徙，侥倖或生存。予亦间关久，频来憩此村。"
"红云亭即事五首 其四","宋末元初","方回","江湖垂老死，天地忽风尘。岂不多华屋，何曾属主人。此亭聊著眼，数口仅容身。鸡犬桑麻里，侯王愧小民。"
"红云亭即事五首 其三","宋末元初","方回","三十馀年事，千纷复万纭。战尘飞白羽，花事梦红云。园契更为主，州符阅几君。池声送今古，犹似旧时闻。"
"红云亭即事五首 其二","宋末元初","方回","游观不在大，但取意疏恢。积雨欣初霁，閒人偶独来。目随新句转，萍殿去凫开。无酒胜于酒，移时再茗杯。"
"红云亭即事五首 其一","宋末元初","方回","一行城外路，事事胜城中。是处稻争绿，谁家莲忽红。深篱幽户闭，小水暗渠通。独坐谋诗句，何人识此翁。"
"约客未至偶书","宋末元初","方回","一半溪梅点绿苔，妖红移向小桃开。稍晴欲暖春犹嫩，解赏能吟客肯来。少顷焉知千万古，吾曹难少两三杯。嘶骢未到柴门静，蛱蝶双飞去又回。"
"老而健贫而诗自志其喜八首 其八","宋末元初","方回","蹉跎早七旬，老健保清贫。识破元来易，言传恐未真。但能积阴德，焉用出阳神。释怨恩须报，天终相吉人。"
"老而健贫而诗自志其喜八首 其七","宋末元初","方回","才具虽无用，襟期亦未非。良难营脱粟，谁肯质深衣。为士当知耻，观人不相肥。还家缺车马，犹解步如飞。"
"老而健贫而诗自志其喜八首 其六","宋末元初","方回","清而贫最乐，健以老何伤。短发蓬加雪，贞心菊耐霜。冻吟乏薪炭，醉卧混衾裳。冰檗怜儿女，年皆四十强。"
"老而健贫而诗自志其喜八首 其四","宋末元初","方回","万山读书地，近偶脱烟氛。幸保分膰庙，常营葬骨坟。婿佳殊逸少，儿懒过宗文。忽忆门前月，僧敲醉亦闻。"
"老而健贫而诗自志其喜八首 其三","宋末元初","方回","拙宦知今是，颓颜及古稀。寡言为暖药，微醉当寒衣。空腹蝉当饱，长身鹤肯肥。天容清更健，不省桔槔机。"
"老而健贫而诗自志其喜八首 其二","宋末元初","方回","一时诗有思，何待苦吟成。老易惟难健，贫多但少清。藏书终不卖，耽酒别无营。十六年林下，休官万事轻。"
"老而健贫而诗自志其喜八首 其一","宋末元初","方回","弱冠至休致，日须成一诗。贫犹常饮客，老幸不招医。节欲无真病，轻财似太痴。此吟得佳句，新买早梅枝。"
"老而健贫而诗自志其喜八首 其五","宋末元初","方回","老翁处处有，不健复何为。贫户家家是，能诗始足奇。东坡捐玉带，白傅放杨枝。新有僧相识，时来说易诗。"
"老悔","宋末元初","方回","前世何知后世长，老年合悔少年狂。即今安在凌烟阁，毕竟无非审雨堂。脚底东西南北路，樽前三万六千场。谪仙落魄人谁识，终许诗名死后香。"
"自勉","宋末元初","方回","有路今平坦，无心复怪奇。尽尝艰苦后，始到老成时。细读惊前误，精思决旧疑。端能吾事了，可用此曹知。"
"自觉二首 其二","宋末元初","方回","忍垢包羞混世尘，胸中无物只天真。平生我亦轻馀子，此日君当恕醉人。钟乳金钗空丧志，鲈鱼莼菜尚知津。中行独复虽差晚，犹与初爻不远邻。"
"自觉二首 其一","宋末元初","方回","还将短鬓受秋风，倏忽炎凉事不同。青史合居人品上，白云肯到市声中。蕙肴兰藉何须饱，芰制荷衣未觉穷。驷马高车足忧患，五湖归作钓鱼翁。"
"自释休官之意","宋末元初","方回","七载休官学老农，间关垂死脱兵锋。折腰早觉身难屈，饶舌悬知世不容。已幸栎阳归旧质，可能稷嗣冀新封。时清犹作茹芝老，杜叟斯言我愿从。"
"至日后吴山城隍庙","宋末元初","方回","磴石梯飙俯去鸿，湖江左右海西东。冥冥烟雾已难辨，杳杳楼台犹未穷。摇翠步莲来陌上，褰红指笋出舆中。谁知夜静狐狸吼，粉黛还如旧六宫。"
"至节后一日十月二十九日","宋末元初","方回","倚栏閒玩老梧桐，万变真如一梦中。竹叶满斟今古了，杨枝早放是非空。幼孤岭海三千里，衰病江湖八十翁。旧雨来人竟安在，迩来朋友马牛风。"
"至节前二日","宋末元初","方回","梅花买到满楼香，但笑吾家节是常。雨冻不应无雪冻，肩疮更复有头疮。桃符爆竹年将近，绣线书帷日渐长。三岁岭南江左路，岂知八十客钱塘。"
"至后","宋末元初","方回","三历推周正，今当七帙开。不应嫌老迫，更用著愁催。酒竭倾浑滓，炉残恋暖灰。故园归去好，移树及春栽。"
"至后承元煇见和复次韵书病中近况十首 其十","宋末元初","方回","剩欲延诸彦，嘤嘤聚友声。尚堪紬古玩，祇愧乏珍烹。君健松髯碧，吾衰瓠顶赪。何当即勿药，环席百杯行。"
"至后承元煇见和复次韵书病中近况十首 其九","宋末元初","方回","病来诸事懒，于世百无求。古帙蟫吞字，閒鞍鼠断鞦。佳招差可谢，新咏决须酬。耳聩头昏极，君诗到即瘳。"
"至后承元煇见和复次韵书病中近况十首 其八","宋末元初","方回","邻人窥小圃，篱落倚村庄。雪屋晴窗净，山炉燄火香。异花看又数，隙土步频量。拟筑新亭小，如山债未偿。"
"至后承元煇见和复次韵书病中近况十首 其七","宋末元初","方回","骚坛君肯将，吾敢与争权。风月三千首，江湖四十年。老思骑竹马，穷笑惜苔钱。此味诸人会，遗灯或许传。"
"至后承元煇见和复次韵书病中近况十首 其六","宋末元初","方回","閒居已三载，不忆旧专城。未暇忧饥冻，唯便免送迎。飞花棋上落，幽鸟枕前鸣。寒极如春月，新篘绿酒成。"
"至后承元煇见和复次韵书病中近况十首 其五","宋末元初","方回","病无医自愈，餐饭渐如常。懒剔书灯暗，閒挼药纸香。就令穷有鬼，终爱醉为乡。输与诸年少，从军过乐浪。"
"至后承元煇见和复次韵书病中近况十首 其四","宋末元初","方回","往事付杯酒，残生馀幅巾。更须占大衍，久已玩同人。犒少佣奴懒，迎迟过客嗔。悔曾迷宦海，素不媚钱神。"
"至后承元煇见和复次韵书病中近况十首 其三","宋末元初","方回","昔可今恶可，人能我不能。已无换马妾，惟有打门僧。幼妇惭前作，愚公定别称。少狂老方悔，焉用一科登。"
"至后承元煇见和复次韵书病中近况十首 其二","宋末元初","方回","曾被卑辞误，吾尝笑绮园。共欺蛇帝醉，不保橘奴根。病起晴冰破，禅悠冻石温。向来腐馀梦，拂拭了无痕。"
"至后承元煇见和复次韵书病中近况十首 其一","宋末元初","方回","千金营可致，一句得应难。积债真无奈，成诗且自宽。冰皲穷朔漠，火瘴度瓯蛮。不似山中好，归欤遂挂冠。"
"至前写怀","宋末元初","方回","送分迎至苦匆匆，壁立萧骚肯叹穷。四海交游存想外，十年奔走乱离中。生平不作今人调，尔辈焉知国士风。自觉近诗如死树，傍无枝叶更心空。"
"至前偶书","宋末元初","方回","江南子月已春回，一日堪倾一百杯。朝饭太牢□□□，□窗西子月中梅。閒心自得无穷趣，老气犹誇未尽才。我近八旬经万变，傍观嬉戏小婴孩。"
"舟中观马目乌龙山","宋末元初","方回","一从为郡后，来往十年间。自笑成何事，犹容看此山。旧人多粗给，老子愿常閒。今晚归书屋，溪僧定叩关。"
"舟出东新桥","宋末元初","方回","市声巷语哭还歌，客舍喧啾奈汝何。才出城闉愁眼豁，适逢秋霁病身和。力行古道于时背，心感皇天所相多。鸿雁稻粱焉用足，政须寥廓谢虞罗。"
"艮思台秋眺","宋末元初","方回","风亭月榭欲为之，十许年前已筑基。秋著碧山环作画，天将白鸟点成诗。抚松已幸追陶径，梦草无烦忆谢池。典午纪中摇落语，白头洄溯不胜悲。"
"芍药十丛近千蕊客饮散一夕而空","宋末元初","方回","虽微风物似扬州，茧栗初红已遽休。插戴端宜谁粉面，夺攘无奈众苍头。未知相谑真何谓，不许当阶略少留。玉爵彩云谙往事，可因尤物作閒愁。"
"行园僧约同饮","宋末元初","方回","晴向小园窥，今朝忽有诗。乳鹅殽菜叶，跃鹊颤花枝。春气寒终暖，愁人老更衰。醉僧约同饮，徇俗未容辞。"
"行圃","宋末元初","方回","小圃无亭榭，心閒地自宽。好花书壁记，怪树画图看。雪少先誇瑞，霜严讳说寒。贪嗔除已尽，唯要不痴难。"
"观灯小酌十四夜半大风而雨","宋末元初","方回","皓月微红映落霞，试呼樽酒答年华。柑为天下无双果，梅是春前第一花。自古良辰难得友，暂时老子不思家。夜深忽作大风雨，乐事元来亦未奢。"
"观圃","宋末元初","方回","行行观我圃，物理析秋毫。日夜新花发，春秋老树高。力耕何所获，瓮灌未为劳。天地一樽酒，螟蛉视尔曹。"
"访唐师善山居","宋末元初","方回","苕溪南问旧长桥，渡水穿云不作遥。迂道征鞍何自苦，隔林吟屋屡相邀。晚晴浓淡烟俱好，春近高低雪尽消。尚觉粗材欠诗料，政须馀馥乞唐瓢。"
"过句容县","宋末元初","方回","王气金陵宅，仙家句曲山。兴衰频返掌，寒燠互循环。雪没陂塘里，春生花树间。颇闻糁羊美，无酒破愁颜。"
"过白土市","宋末元初","方回","椒颂无闻不见傩，客途如此寂寥何。丙寅小运流年换，丁亥当生本命过。白土市荒沽野酿，紫阳山远梦吟窝。还家要及春犹早，花满千山笋满坡。"
"过许村","宋末元初","方回","长安才上堰，风物似微饶。野老能相认，轻船不待招。炊菱开甑热，秤鲫满篮跳。偶有樽中物，何为靳一浇。"
"过吴式贤宅","宋末元初","方回","君家梅最古，举世少人知。天地无吾党，风霜自北枝。一痕新月外，数点小春时。肯为援琴否，浮香更有诗。"
"过杨华父宅与二僧同舟不及访","宋末元初","方回","每喜佯狂叟，穷途说共财。忽辞酒仙市，径上客星台。鼓枻携支遁，过门忆老莱。恐劳鸡黍具，或可致新醅。"
"过汪翔甫宅","宋末元初","方回","南纪干戈后，相逢皓首稀。草间翁仲在，华表令威归。骨寿由心泰，身癯独道肥。公松对吾菊，同阅几芳菲。"
"过社","宋末元初","方回","来时犹见雪飞花，花落今成雪委沙。旅舍燕声春过社，禅窗蝶梦客思家。猫头味荐廉泉笋，雀舌香分净社茶。岂谓故园无此物，直烦博望泛仙槎。"
"过秀州城东","宋末元初","方回","海邑疏囚昔此过，鸣榔未了又渔歌。重来野色秋如许，似觉人家旧更多。晴日茅檐横晒布，水田竹架倒扦禾。吴侬苟且度饥岁，焉得官廉吏不苛。"
"过画龙天始明","宋末元初","方回","落月犹馀彩，荒村已几过。店明灯透壁，石响马升坡。起早寒多嗽，忘劳暗自歌。老夫亦小憩，霜重手频呵。"
"过钓台","宋末元初","方回","真人飞白水，屏迹独蒿莱。汉祀无宗庙，严家有钓台。高风真可仰，逝水自堪哀。扰扰俱澌尽，千帆日往来。"
"过湖口渡","宋末元初","方回","峨峨临峭壁，渺渺指寒洲。船压万钧重，帆开一叶浮。云沙连几郡，雪浪舞中流。目快心还恐，吾行曷少休。"
"问政山拜墓","宋末元初","方回","五十年前幼学时，登山诸父许追随。两人兄弟身俱老，万古乾坤事可知。守墓邻翁姑与酒，传家后嗣孰能诗。献花馈笋争欢醉，风树茫茫意自悲。"
"何仁甫作室日生男","宋末元初","方回","筑室肇闻开吉卜，弄璋恰喜共良辰。千间广厦连云起，一颗明珠入掌新。撰上梁文焉用我，作汤饼客可无人。门闾如此须高大，他日能容驷马轮。"
"冷泉亭","宋末元初","方回","寺门不须入，林涧瑩清襟。老树几前代，冷泉如我心。缒萝猿接果，龛石佛添金。别有真天趣，月寒秋夜深。"
"初七日丁丑长至前喜晴","宋末元初","方回","楼南红气满霜天，新霁湖山晓色妍。七日喜逢长至日，百年惭到古稀年。故园捲饼思新菜，冻井浇梅出暖泉。谁信少陵夔府后，肯吟六琯五纹篇。"
"初六日过湖","宋末元初","方回","长于花担看梅花，不访山巅问水涯。世换湖光无减少，时来春色与增加。荒榛德祐权臣宅，老树咸平处士家。一醉第三桥畔酒，佳蔬菜更美鱼虾。"
"初凉","宋末元初","方回","馀民脱死初平寇，歉岁逢秋亦喜凉。止水池边临树影，逆风林下溯花香。尚欣邻壁肯赊酒，不管空庖无宿粮。已往可惊来未测，延缘聊得抚流光。"
"初夏","宋末元初","方回","忽复荒山唤子规，来归已是腊残时。人穷怕老吾何愧，夏浅胜春古有诗。草靸纻衫并竹扇，石榴罂粟又戎葵。猫生三子将踰月，卧看跳嬉亦一奇。"
"初夏书事","宋末元初","方回","平生万事鸟飞空，绿鬓苍颜俯仰中。醉若山颓无旧侣，坐如泥塑有新功。诗成不觉窗移日，心定何烦扇引风。结网小蛛恣来往，忘机应亦识衰翁。"
"初夏六首 其六","宋末元初","方回","霹雳疑天裂，霶?剧海翻。势来能许怒，事过了无痕。朱已泥樱核，青还茁韭根。晚晴听人说，溪涨近城门。"
"初夏六首 其五","宋末元初","方回","窗皎日穿纸，巾凉风透纱。捕虫怜斗雀，蚀果去馋蜗。肠滑嫌灰酒，脾虚已未茶。暑天仍老境，强饭庶无他。"
"初夏六首 其四","宋末元初","方回","茂密踰千树，深幽仅一家。新蝉初蜕壳，稚菊始分桠。润气青阴石，晴光白湿沙。晚凉督园叟，添竹引篱瓜。"
"初夏六首 其三","宋末元初","方回","近午初微暑，侵晨尚薄寒。暗窗蚕绩响，危栋燕泥乾。问价纤絺贵，寻盟旧扇完。野人言麦熟，出郭好同看。"
"初夏六首 其二","宋末元初","方回","梅熟枇杷肥，山寒更衲衣。爨童锄菜去，饥雀入厨飞。湖海归来晚，亲朋乱后稀。可容无定力，事事与心违。"
"初夏六首 其一","宋末元初","方回","衰懒新诗少，芳菲急景过。来牟初饼饵，科斗已笙歌。独幸閒扃户，谁方远荷戈。隔墙落金弹，但避勿谁何。"
"初晴","宋末元初","方回","雨与花无怨，何其气候乖。寒于春不便，晴以晚为佳。帆落北风舫，窗明西日斋。意行适邻圃，可免污吾鞋。"
"别后读鹤田李元晖新诗用其体","宋末元初","方回","菊悴兰摧忆别离，雪边重映十年诗。泪凝紫筱湘灵怨，血迸红英蜀魄悲。旷野虎狼喧寇暴，长途鱼雁隔亲知。庄生浪说能齐物，尧桀彭殇讵可欺。"
"别后寄赵宾旸并杨华父二首 其二","宋末元初","方回","貌颠神定杨明府，听聩思聪赵广文。此老足成三钓叟，相望各占一溪云。宾旸客邸偶胥会，华父家园谁共醺。为报包山旧乔木，欲来系马说新闻。"
"别后寄赵宾旸并杨华父二首 其一","宋末元初","方回","虚翁眼暗鲁翁聋，聚散匆匆老病踪。近已有人传我死，何期此地与君逢。两穷未必时流识，一笑犹为造物容。自觉平生豪故在，能挥万字饮千钟。"
"别汪翔甫吴式贤","宋末元初","方回","天寒岁云暮，策马欲何之。叩户元无事，开襟莫更疑。可轻千里别，不话一番诗。今代能吟者，吾曹外有谁。"
"别秀亭五首 其五","宋末元初","方回","作郡说贫人肯信，屋今售矣亦无田。囊中诗稿三千首，案上书灯十二年。马死尚难求别马，船归不过驾空船。秀亭手种花如锦，回首春风一惘然。"
"别秀亭五首 其四","宋末元初","方回","市人指点应怪讶，拄杖倚空何所为。戍角征鼙曾汹汹，樵歌牧笛尚熙熙。风流剩有登临兴，摇落宁无代谢悲。□□翁诗吾解赋，升平不似放翁时。"
"别秀亭五首 其三","宋末元初","方回","醉翁亭记四时乐，我乐谓何宁不惭。满地落花供妓席，隔江残雪认僧庵。邦人解学推敲势，野叟时同尔汝谈。盗贼猖狂兵革沸，谁怜此老苦中甘。"
"别秀亭五首 其二","宋末元初","方回","七载专城閒五载，赖逢此地足娱宾。高凭远眺最佳处，□饮能吟凡几人。晚辈渐催前辈老，来时岂料去时贫。是身朽腐心无愧，他日谁能踵后尘。"
"别秀亭五首 其一","宋末元初","方回","秀亭亭上果何似，两水万山图画开。霜入川原疏草木，烟销城市出楼台。半空鹭点客愁破，何许笛吹诗句来。异日梦魂应历历，醉僧同此藉莓苔。"
"听客话二首 其二","宋末元初","方回","客言乱时事，可骇不堪闻。田主戕凶佃，民妻掠乱军。草高城里屋，树赭垄头坟。降盗多珍贿，人传大将分。"
"听客话二首 其一","宋末元初","方回","一叟西郊至，农谈半日閒。但容身少健，未觉世多艰。役倚淘金免，逋期穫麦还。苦辛仍节俭，聊得老田閒。"
"吾乡朋友比多诗人宜进一步大则文公小亦龙溪可也于汪德载杨复之归赋此意并寄刘元煇黄仲宣","宋末元初","方回","吾乡南渡有儒真，二百年来两绝伦。继圣乾淳绵道统，代言炎绍冠词臣。紫阳山可搜遗老，白玉堂堪踵后尘。□□苕溪渔隐学，单传诗话作诗人。"
"呈吕使君二首 其二","宋末元初","方回","纷纷衮衮笑儒酸，独爱齑盐远绮纨。国手文章无敌手，将坛家世上诗坛。海艘荡寇鲸波静，江寺除凶鬼胆寒。才调极高心转小，近时人物此尤难。"
"呈吕使君二首 其一","宋末元初","方回","中川孤屿称诗才，雁荡龙湫遍赏来。千骑君侯鸣竞病，五年朋友共敲推。旧题谢守池边草，新寓逋仙屋角梅。欲叩吟窗看奇句，不应相遇只衔杯。"
"呈李让臣就寄翰林阎学士","宋末元初","方回","鞭霆来自紫皇宫，天上纶言播德风。为报玉堂真学士，犹怜雪鬓老诗翁。星明斗极璇霄北，水注蓬莱碧海东。身不能飞心独往，承颜常在梦魂中。"
"呈孟君复能静使君二首 其二","宋末元初","方回","乃祖麒麟第一人，乃孙今代笔如神。三迁孟子慈闱教，十二甘罗相阀身。海内豪吟公与我，花边痛饮夏连春。浮生倏忽关山隔，数步过桥莫厌频。"
"呈孟君复能静使君二首 其一","宋末元初","方回","细玩包瓜以杞爻，俊人肯与秃翁交。公侯复始须廊庙，尔汝忘形未草茅。各诵新诗针遇芥，相期古道漆投胶。一樽百尺楼头酒，玄白无心赋解嘲。"
"呈阎子静廉访翰学二首 其二","宋末元初","方回","文星炯炯照勾吴，草诏金銮旧老儒。今□□公高北斗，后身白傅到西湖。要途未若閒官乐，心服□□貌敬殊。臭味果能有投合，及门岂在急抠趋。"
"呈阎子静廉访翰学二首 其一","宋末元初","方回","先生谁解与传神，写向吾诗似亦亲。文字老坡真学士，丰姿太白谪仙人。明庭瑞彩陈圭璧，治世奇祥出凤麟。一道澄清非所浼，湖山暂此岸纶巾。"
"园感","宋末元初","方回","栽培踰一纪，补苴又三年。树倚根株在，花凭种子传。斡移随变幻，颠倒恣颇偏。纵不经兵革，谁能保十全。"
"张老山御史寄七夕诗今近中秋奉问","宋末元初","方回","笼鹤囊琴驾短篷，夏初言别又秋中。一天遥共团圆月，两地相忘矍铄翁。朝廷还公黄阁相，江湖乞我白蘋风。金台乍到朋簪盍，肯系吟笺寄早鸿。"
"张滁州挽词二首 其二","宋末元初","方回","上庠同补处，祖父昔通家。书在灯俱续，舟移剑共差。故都箕子麦，晚忆邵平瓜。五福公无恨，吾生自可嗟。"
"张滁州挽词二首 其一","宋末元初","方回","世变古来有，人才时岂无。已移甄井玺，犹握酿泉符。寿及周三老，名成汉八厨。彼哉武断者，盗起欲全躯。"
"怀惭","宋末元初","方回","逃生何处可茅庵，城市山林总不堪。人莫我知姑用六，今非昔比更缄三。擘麟行酒海深浅，系雁传书天北南。数月儿曹尽饥瘦，无能衰叟但怀惭。"
"步雪过长桥","宋末元初","方回","太湖三万八千顷，物色分明为我饶。风急落帆临古塔，雪深著屐渡长桥。一蓑灭没渔家乐，数字攲斜雁路遥。小立忍寒不能去，百年壮观尽今朝。"
"每旦闻钟鼓诸声","宋末元初","方回","鸟雀次第起，鼓钟更迭鸣。祇应迫人老，岂是报天明。隘巷喧丧事，遥风过市声。有为无不尽，何苦更刀兵。"
"社日风雨病酒","宋末元初","方回","匆匆社燕时，此况岂前知。道左家书断，春蒸客舍卑。醉成难治病，闷赋不工诗。块卧听风雨，吾儿亦见思。"
"社后复晴","宋末元初","方回","无租犹欲望丰年，岂不差于酤籴便。浪说岁星守南斗，略微社雨润秋田。异哉古语俱难信，老矣馀生益自怜。已近重阳更晴旱，潘郎佳句亦虚传。"
"识山堂会饮","宋末元初","方回","醉筇斜倚杏花风，邂逅高堂六客同。寓世常如超世外，识山何待到山中。去鸿新燕催春色，残雪晴霞媚晚空。一笔写成真面目，试凭华表问仙翁。"
"走笔送吴僧庆间游明越","宋末元初","方回","挑包前日过垂虹，明旦乘潮向浙东。两袖虎丘山上月，一竿渔浦渡头风。乾坤佛法元来盛，湖海诗僧到处雄。而立妙龄广长舌，肯参八十紫阳翁。"
"辛卯元日三首 其三","宋末元初","方回","十年争席听渔樵，办著心情耐寂寥。老觉岁华殊易迈，愁嫌日晷似难消。纵无诗句题桃板，也有春光到柳条。何限贵人近俱夭，镇长穷健不逍遥。"
"辛卯元日三首 其二","宋末元初","方回","回首同庚五岁孙，老夫老矣尚何言。一生酒债兼诗债，数亩花园半菜园。雨泞谓难来贺客，马嘶谁忽顾閒门。倏无骤有真天相，径为茅柴覆瓦樽。"
"辛卯元日三首 其一","宋末元初","方回","六十年前五岁儿，梦魂历历万艰危。数声春雨微中酒，绝好梅花大欠诗。老病自应无世味，退脩焉用要人知。十兄弟行唯身在，未可全狂且半痴。"
"连雨","宋末元初","方回","下潦多成疾，荒墟或告饥。夏寒几阅月，昼晦动踰时。坠果全无味，新禾间欲萎。可能留少许，庚伏洒炎曦。"
"闰二月十六日清明","宋末元初","方回","日日楼头柳色浓，年年为客负春风。莺花时节兵还动，诗酒生涯老更穷。逆料未来犹有几，悬知所过即成空。故乡寒食浇松处，亦想儿曹念乃翁。"
"閒书二首 其二","宋末元初","方回","草木归根白露零，寒蛬欲蛰动酸吟。每惊世事如翻手，难保人生不负心。旷野嗟嗟三献玉，权门诩诩四知金。旧来梁上称君子，犹自潜形伺夜深。"
"閒书二首 其一","宋末元初","方回","年来心事乐陶陶，气不低垂亦不豪。酒饮八分何必满，棋赢一子便为高。脩行到此元非易，把捉从今更要牢。搢笏可须烦左手，年年留取剩持螯。"
"阻雪留丹阳苦寒","宋末元初","方回","雪没无行路，风吹欲倒人。岂堪犹作客，忍负不赀身。似水惊衣被，如金议炭薪。从来无许冷，此际岂宜贫。"
"陆君实哀挽","宋末元初","方回","亘古无斯事，于今有若人。龙绡同把手，鲛室共沉身。蹈海言能践，忧天志不伸。曾微一抔土，鱼腹瘗君臣。"
"陈家冈","宋末元初","方回","倦马鞍鞯破，佣奴糗茹陈。不为终老计，犹作远行身。惶惑逢岐路，迟留俟过人。经时无可问，极目尽荆榛。"
"饮兴道观有感五首 其五","宋末元初","方回","尔时儒者定应无，问政胡为不问儒。五代乱离千血阵，万山深杳一丹炉。能容隐遁犹难必，遽谓飞升岂不诬。我欲卜邻聊避俗，未须跳入长房壶。"
"饮兴道观有感五首 其四","宋末元初","方回","山门藓兽石嶙峋，三耳翁今去几春。蝼蚁与谁频作梦，茯苓应更长如人。土馒头里无仙骨，金仆姑边尚战尘。焉得亦如酒家叟，一茅庵住自由身。"
"饮兴道观有感五首 其三","宋末元初","方回","戍垒儿郎意气雄，群腰刀斧薄榛丛。寻真亭仆长松少，礼斗坛荒苦竹空。菜色可怜穷道士，樵歌不见旧邻翁。存亡得丧知何极，天地悠悠感慨中。"
"饮兴道观有感五首 其二","宋末元初","方回","仙洞春深长薜萝，杜鹃花发蕙风和。善门有后浇松早，贫户无忧卖笋多。万古销沈终冢墓，二仪开辟几干戈。情知来去皆非实，醉后犹能作此歌。"
"饮兴道观有感五首 其一","宋末元初","方回","十万长松五百年，今其馀几亦堪怜。霓旌恍惚刚风外，蕊殿崔嵬劫火前。题墨八分吾独识，藏丹九转后谁传。山中是事皆非昔，惟见新坟挂纸钱。"
"饮袁提学林亭","宋末元初","方回","古淡林萦沼，清辉日漏云。百梅先世植，一鹤旧侯分。天引吟怀远，春供饮意醺。徐卿二雏者，已解听论文。"
"饮商氏普安堂","宋末元初","方回","仙家天地在壶中，谁到壶中识此翁。一念人人皆上寿，四时日日是春风。偶开古画惊神品，频换佳花玩化工。玉醑金钗香梦断，归来晴月挂梧桐。"
"周","宋末元初","方回","七月陈王致太平，转头已听黍离声。陪臣僣上三归备，霸国邀君九鼎轻。释氏谈空端有理，词人赋恨岂无情。燠年寒岁频更换，未抵黄河一度清。"
"夜下富阳不寐二首 其二","宋末元初","方回","橹声戛鹅鹳，风紧已为霜。少假愁人寐，焉知旅夜长。天寒星烨煜，江阔树微茫。底用胥涛急，吴亡越不亡。"
"夜下富阳不寐二首 其一","宋末元初","方回","夜寒吟至晓，独立思冥冥。浪聒风兼水，光摇火似星。微劳何足叹，大患累曾经。更念行船者，筋骸不暂停。"
"夜大雷雨雹","宋末元初","方回","甲申春仲夜廿六，怪事可无诗史书。星斗横陈九霄上，风雷鼎沸一更馀。雹声击瓦疑皆碎，电影穿帷恍似虚。明日麦摧桃李仆，更惊无叶剩园蔬。"
"夜雨","宋末元初","方回","树与山同黑，声喧瓦欲飞。雷行无蚓喙，电起更萤辉。小市收灯早，荒城击柝稀。平生听雨意，终恐壮心违。"
"夜思","宋末元初","方回","夜气侵寒薄寝衣，回头六十二年非。直能攲枕思时透，始觉挑灯得处微。百蛬渐侵床畔语，一萤忽入帐前飞。研朱点墨皆陈迹，见道元来自有机。"
"夜思","宋末元初","方回","买菱沽酒意欣然，中辍留为斗籴钱。委巷屐声骈雨后，破窗灯影飐风前。在家儿女应饥瘦，久客衣裳尽穴穿。忽忆厄陈如孔圣，感麟犹过从心年。"
"夜宿白土市","宋末元初","方回","雪路冈泥滑，无过亦缓行。丹阳朝冒冻，白土暮逢晴。俗织纱为业，村帘酒有名。贩商非我事，一醉客心惊。"
"夜望","宋末元初","方回","夕阳已下月初生，小暑才交雨渐晴。南北斗杓双向直，乾坤卦位八方明。古人已往言犹在，末俗何为路未平。似觉草虫亦多事，为予凄楚和吟声。"
"夜梦吕洞宾仙翁忽忆戊午西游岳阳楼老木居士祠观洞宾像与今南谷高士巾裹政如此奇晓起再赋","宋末元初","方回","夜来忽梦洞宾仙，四十年前戊午年。老树精祠观画像，岳阳楼醉诵诗篇。喜逢巾裹真相似，获接杯行岂偶然。唤起沅湘旧游兴，洞庭飞过水如天。"
"夜寒","宋末元初","方回","夜寒眠不著，吾道竟何如。世事良多故，身谋似太疏。醉从添酒债，病始爱医书。雪霁寻僧去，谁家借蹇驴。"
"始寒","宋末元初","方回","与客观棋日又晡，佯狂落魄老江湖。未妨行事诸儿笑，敢谓知心举世无。币竭并将空橐售，衾寒兼著破毡铺。还家烂醉东篱菊，犹有儿能为我酤。"
"始晴至城东别墅二首 其二","宋末元初","方回","不堪一月雨，才得一朝晴。涨水声犹悍，初蝉语未成。目专便旷野，身偶出荒城。无客仍无酒，林塘觉更清。"
"始晴至城东别墅二首 其一","宋末元初","方回","踰月黄梅雨，河流屡溢涯。蚁宫危智伯，萤烛困栾巴。忽喜迎初日，犹嫌见早霞。淡晴城外路，缓马过荷花。"
"宗兄端叟年七十六来访二首 其二","宋末元初","方回","辽广归来二纪强，脱身烟瘴远沙场。僧多吟友诗常淡，家见玄孙寿且康。残月夜潮渡渔浦，飞花春雨客钱塘。西山后会何妨数，管趁年年早茗香。"
"宗兄端叟年七十六来访二首 其一","宋末元初","方回","年才踰壮早相知，北骑南船几别离。二老皆邻八旬寿，一生谁赋万篇诗。特承枉顾元无说，获侍同行识者谁。流水桃花别天地，碧山许到果何时。"
"庚子元日","宋末元初","方回","腊天何故燠于春，恐为衣单念小民。略见雪才馀一寸，叵堪雨却过三旬。野中荠麦不胜旺，市上杏桃无数新。白尽此头浪多事，可怜七十四年人。"
"庚寅","宋末元初","方回","江湖秋水事茫茫，近县犹闻有战场。多病多忧欺此老，半醒半醉了重阳。见山篱下无人至，戏马台头几客忙。万事不同时节似，感今怀古倍悲凉。"
"建康道中","宋末元初","方回","土入江东厚，民方浙右醇。疏松冈路雪，晴麦野田春。往事更离乱，衰年厌苦辛。兴亡不须叹，请看石麒麟。"
"怪梦十首 其十","宋末元初","方回","昔日颛朝柄，何人误庙谋。渐惊吾辈尽，谁识向来愁。忠鲠芳香在，奸邪臭秽留。一时穷富贵，蜃气结成楼。"
"怪梦十首 其九","宋末元初","方回","万变观时事，谁其肉食谋。乾坤一儒腐，今古两眉愁。白首生何益，青春逝不留。孤灯夜夜坐，晓角动军楼。"
"怪梦十首 其八","宋末元初","方回","三朝前谷雨，寒甚过时谋。夜短鸡声早，春阑燕语愁。独行仍独坐，难去又难留。粗守持身法，坚城护百楼。"
"怪梦十首 其七","宋末元初","方回","子午参同契，春秋类是谋。生前焉用学，死外别无愁。岂料犹穷健，胡为此滞留。客怀谁可比，王粲赋登楼。"
"怪梦十首 其五","宋末元初","方回","勤能将拙补，命辄与仇谋。尚有江湖债，终无世俗愁。已衰犹未死，欲去又还留。万事鹅儿酒，诸公燕子楼。"
"怪梦十首 其四","宋末元初","方回","身谋曾不暇，何况子孙谋。我老宜多病，痴人岂识愁。管窥天谓小，绳挽日难留。将骑言何猥，苍茫下白楼。"
"怪梦十首 其三","宋末元初","方回","休官二十载，丝发不身谋。肯顾江淹恨，焉知庾信愁。但当思反鲁，何必望封留。闭目常危坐，胸中百尺楼。"
"怪梦十首 其二","宋末元初","方回","倜傥千金尽，艰难斗酒谋。有生谁不死，惟醉暂无愁。彭泽先生去，周南太史留。谁家锦步障，还坠绿珠楼。"
"所感","宋末元初","方回","生涯今尔许，心悔旧为邦。老合营埋穴，贫犹买酿缸。山行怜瘦马，昼诵喜晴窗。忽欲翩然去，风帆溯九江。"
"所睹","宋末元初","方回","形泰神劳极，心非貌敬多。甘从道左避，肯羡马前呵。雪屋听儿读，花房顾妾歌。同声不同调，末后看如何。"
"承金汉臣寄诗将及一月次韵奉酬并呈徐蜚英","宋末元初","方回","千里秋光一倚栏，危楼四望碧云宽。遥知对垒分诗将，未觉同舟怯县滩。九日与谁同把酒，八年如我倦弹冠。会难别易驹阴迅，时展来篇细细看。"
"放夜","宋末元初","方回","深夜楼前笑语哗，禁街钟鼓暂停挝。冶游谑浪非吾事，富足欢娱有几家。春酒可能融鬓雪，书灯独自照梅花。黄柑犹见升平物，四十年前客永嘉。"
"杭正月十七夜用韵","宋末元初","方回","歌词南北混乡音，犹忆仙台万烛吟。俗侈观优无不笑，令严罚饮必须深。未阑晓阙落梅曲，已动春郊芳草心。四十年前政如许，白头悽怆忽斯今。"
"杭正月十三夜","宋末元初","方回","歌鼓犹闻治世音，逃喧爱寂自沈吟。九衢翠钿春□□，一室青灯夜独深。岂不冻云开霁月，其如老眼异童心。□□变幻凉州梦，便觉繁华胜似今。"
"杭正月十五夜用韵","宋末元初","方回","随缘徇俗岂知音，戏队遨朋舞间吟。但信金鞍忘路远，不知玉漏早更深。春光月色相为赐，公子佳人别有心。旧观依稀百分一，十年兵甲到如今。"
"武林感旧又二首 其二","宋末元初","方回","吴侬青盖已云何，郎罢犹能欸乃歌。湖上船稀西子老，城中马响北人多。珍烹富户金千埒，负贩贫民雨一蓑。倏忽虚盈三十载，世间春夏几南柯。"
"武林感旧又二首 其一","宋末元初","方回","钱塘多少少年人，孰识回头迹已陈。绿草地元无绿草，红尘天更不红尘。三茅观顶灯犹在，六部桥南塔顿新。试问众生诗得意，袈裟底下自由身。"
"治圃杂书二十首 其二十","宋末元初","方回","圃事亦儿嬉，因成二十诗。似蒙神物助，堪作画图披。南面开书阁，东偏浚墨池。土功恐难极，莫可且随宜。"
"治圃杂书二十首 其十九","宋末元初","方回","芍药抽红锐，荼蘼缒绿长。几家蚕落纸，比屋燕分梁。谷雨深春近，茶烟永日香。诗成懒磨墨，拄杖画苔墙。"
"治圃杂书二十首 其十八","宋末元初","方回","远石疑堪取，层崖试共登。偶游梵王舍，略话祖师灯。怪象撑狞盼，残碑拓坏棱。世间何不有，巢贼亦斋僧。"
"治圃杂书二十首 其十七","宋末元初","方回","径捷人踪杂，墙颓地界斜。织篱呼野老，烹茗谕邻家。旧穴通羊豕，新畦隔芋瓜。尚当分汝果，幸勿窃予花。"
"治圃杂书二十首 其十五","宋末元初","方回","猿鹤閒朋友，知予近况无。春游靴露指，夜读烛燃须。醉苦邻僧强，饥从小仆逋。山农来卖笋，与米当青蚨。"
"治圃杂书二十首 其十四","宋末元初","方回","山甑饙籼米，春瓶炙草茶。无能赓喜起，自爱押车斜。老不贪仙药，贫犹种好花。人间十万户，难得一诗家。"
"治圃杂书二十首 其十三","宋末元初","方回","真山焉用假，山假意还真。巨石起奇士，幽兰延故人。云生如望岳，地僻不争春。图画传京洛，应多欲问津。"
"治圃杂书二十首 其十二","宋末元初","方回","岑寂观群动，舂容领众香。三椽容卧起，一锸共行藏。俗眼荣朝槿，顽躯敌闰杨。皮枯面黧黑，心镜皎如霜。"
"治圃杂书二十首 其十一","宋末元初","方回","今日春才暖，侵晨董莳耘。禽声眠欲觉，花气梦先闻。树络蜘蛛缕，泥锼?䏰纹。乾坤无昼夜，生意自芸芸。"
"治圃杂书二十首 其九","宋末元初","方回","万山山顶郡，城郭欠陂池。滩落动千丈，井深非一施。养鱼埋巨瓮，浇菜缉脩縻。蹇浅仍辛苦，逍遥意自知。"
"治圃杂书二十首 其八","宋末元初","方回","十载前初种，酴醾间木香。对花犹绿发，携酒有黄堂。忽起风云阵，几成鹿豕场。少陵忆严尹，非复旧春光。"
"治圃杂书二十首 其七","宋末元初","方回","花有如罂粟，能同橘不迁。茄藤宜硬地，豆荚恶肥田。元协齐民术，夷吾土物篇。园丁初未读，口诀自相传。"
"治圃杂书二十首 其六","宋末元初","方回","胸中书万卷，老去与谁论。不善谋人国，犹堪灌我园。草长门昼掩，鹊下土新翻。物理閒推测，天机未易言。"
"治圃杂书二十首 其五","宋末元初","方回","灯花昨夜饶，喜事集今朝。新立蒲萄架，初尝枸杞苗。天清诗眼豁，春暖酒痰消。更复得奇石，数峰昂碧霄。"
"治圃杂书二十首 其四","宋末元初","方回","林间一磐石，壶酒玩春晖。混沌本无窍，桔槔焉用机。乱花红雪舞，远岫翠屏围。车马纷纷者，能知此似稀。"
"治圃杂书二十首 其三","宋末元初","方回","闭户全无事，窥园颇自由。不堪钳纸尾，乍可把锄头。避树斜开径，邀泉曲放沟。吾心元自直，儿辈勿相尤。"
"治圃杂书二十首 其二","宋末元初","方回","汲水洗青石，寘之盛酒樽。身閒宜独坐，手冷喜时扪。晓露黏花片，春苔蚀浪痕。从吾已安稳，不复动云根。"
"治圃杂书二十首 其一","宋末元初","方回","天地一閒人，园林数亩春。认苗谙药性，养果护花身。社友同疏饭，邻儿笑野巾。空庭维老马，不出动经旬。"
"泊皂林","宋末元初","方回","破鼓如敲板，荒营野市边。地平天四覆，月望日双圆。徂谢悲人物，灾伤惜岁年。吾行为何事，洛咏不成眠。"
"泊皋亭山下","宋末元初","方回","草草供行役，奇奇就苦吟。饭迟缘共灶，舟窄仅容衾。稍冷天须霁，将明夜已深。江湖四十载，空负一生心。"
"泊嘉兴城北门外","宋末元初","方回","老病今如许，江湖岂所宜。未妨宁过计，不是故多疑。歉岁真难度，奸人或见窥。移舟入城泊，何敢强违时。"
"瓮圃新霁","宋末元初","方回","小园秋霁胜春晖，雨过林端叶未稀。红锦芙蓉应万萼，雪衣蝴蝶忽双飞。刀耕旧业聊从俗，瓮汲馀生永息机。天与华腴慰萧寂，可无佳句答烟霏。"
"细雨","宋末元初","方回","云无又有之，细亦不毫丝。未许迎眸数，才容洒面知。积能成树滴，散忽被风吹。野烧痕初动，春鞭政要诗。"
"细省","宋末元初","方回","细省浮生理，宜令寸地宽。老兼无病少，閒欲不贫难。远极山逾好，晴初雪更寒。聚奎几卿相，谁解胜陈抟。"
"茅田汪王庙","宋末元初","方回","殿阁犹如许，兵戈岂不无。终然香火在，直与子孙俱。绪德垂千古，全功保一隅。唐陵已烟草，谁作降神巫。"
"诗思","宋末元初","方回","野眺荒山外，诗愁细雨中。肯令一字俗，已拚百年穷。病体皮肤皱，寒庖糗饵空。戎葵独何事，故作向人红。"
"诗思十首 其九","宋末元初","方回","苕溪渔隐老，家在绩溪东。苦学多前辈，评诗出此翁。生年同孔氏，传道仰文公。烂却沙头月，谁参到此中。"
"诗思十首 其八","宋末元初","方回","忝窃严陵郡，依稀陆放翁。作诗踰万首，浪仕只千穷。醉卧三更后，閒吟两纪中。时时落幽梦，渔笛鉴湖东。"
"诗思十首 其七","宋末元初","方回","俗子欺诗客，诗成未易工。虚声难忝窃，生理早穷空。谣诼无庸听，谆谵尔未通。阮公青白眼，留取送飞鸿。"
"诗思十首 其六","宋末元初","方回","杨刘昆体变，谁实擅元功。万古推梅老，三辰仰醉翁。穆脩先汉笔，魏野盛唐风。今日何人悟，江湖恸阮穷。"
"诗思十首 其五","宋末元初","方回","素甚鄙南岳，幸尝忝雪窗。格高为第一，意到自无双。倏忽千军阵，雍容九鼎扛。僧敲作手势，吾可贾长江。"
"诗思十首 其四","宋末元初","方回","满眼诗无数，斯须忽失之。精深元要熟，玄妙不因思。默契如神助，冥搜有鬼知。平生天相我，得句匪人为。"
"诗思十首 其三","宋末元初","方回","万古陶兼杜，谁堪配飨之。赦还儋耳海，谪死瘴城宜。无己玉堂冻，去非榕岭驰。更添韩与柳，欲筑八贤祠。"
"诗思十首 其二","宋末元初","方回","老子持公论，评诗众勿惊。更无双子美，止有一渊明。响接东坡和，肩随太白名。吾尝图画像，释菜四先生。"
"诗思十首 其一","宋末元初","方回","大雅嗟麟笔，离骚叹凤弦。猗那谁与敌，羌蹇尚堪传。步仰曹刘独，名歆李杜专。无时吾不梦，携酒访斜川。"
"诗思十首 其十","宋末元初","方回","蛇起新州荻，温玄业不成。已无司马氏，犹有石头城。北伐中原捷，南归大物更。菊花篱下酒，万古一渊明。"
"雨不已","宋末元初","方回","空阶日夜梅霖滴，滴碎人心未肯休。山郡城沉遥可骇，水乡田没更胜忧。民饥盗起关时事，米尽薪殚滞客楼。燕玉谁家政微醉，倚栏撩鬓插红榴。"
"雨不成雪","宋末元初","方回","一雨疑当冷，旋为暖所胜。南方难得雪，冬半尚无冰。馀菊香深酽，群蔬意似矜。林疏石路细，遥见隔溪僧。"
"雨中饮宾旸次前韵二首 其二","宋末元初","方回","胸中了了讵同科，混合光尘济贯河。割据市楼才斗大，悬知官酒太灰多。足相娱乐唯君耳，不少盘旋谓我何。勿笑诗成欠流丽，予官采取可弦歌。"
"雨中饮宾旸次前韵二首 其一","宋末元初","方回","早欲升堂学四科，晚年万事已谈河。花时气色晴明少，海内交游老死多。径醉不须商可否，急归犹欲避谁何。春衣难典黄金尽，寻紫阳溪理棹歌。"
"雨后","宋末元初","方回","荒园绿草长，无客到书堂。百尺辘轳冷，一林薝卜香。杭书归蜡屐，睦艇致藤床。閒步复閒卧，身凉心更凉。"
"雨后","宋末元初","方回","重湿抖筠笼，追凉涤瓦钟。乏香嫌婢索，得酒赖儿供。纸润剪弥钝，墨胶书不浓。幽斋雨中咏，寄远意还慵。"
"雨过岩寺镇","宋末元初","方回","冻泞滑如油，前驱雨未休。转添行路恶，始觉别家愁。早市渔翁聚，灵祠岳鬼幽。憩鞍寓吾目，有句亦堪搜。"
"雨夜怀仁近二首 其二","宋末元初","方回","料我今谁识，交君日渐深。相看如骨肉，有志各山林。佐酒无珍具，成诗每痛箴。昼逢常夜别，雨阻定晴寻。"
"雨夜怀仁近二首 其一","宋末元初","方回","平生湖海气，岁晚可谁邻。朋友非难得，情怀未必真。孤灯昏夜目，破衲冷秋身。明日天晴否，过从仅此人。"
"雨凉晓思","宋末元初","方回","一榻凉如水，空山夜雨声。病身筋骨在，往事梦魂惊。老寿知何益，忧危半此生。吾穷终不怨，稍已窃诗名。"
"雨晓","宋末元初","方回","春空蒸小雨，漠漠复纷纷。枯石皆生水，平田亦出云。气温衾暗觉，声细枕微闻。今日迎人马，西郊草欲薰。"
"鱼亭再赋","宋末元初","方回","山好如斯极，吾归亦可迟。人间好吟者，马上细看之。莫讶回头数，端能具眼谁。不随时事改，三叹紫微诗。"
"俗叹","宋末元初","方回","六十馀年老病身，少曾识破世间人。俗棋幸胜元无著，市药多誇总不真。傅粉涂脂何可近，藏机伏阱未须嗔。莲华岳顶看秋月，莫向长安踏市尘。"
"南山寺潇洒阁呈川无竭二首 其二","宋末元初","方回","每从水际上山巅，历磴攀梯欲到天。北岱南嵩前后阁，东吴西楚去来船。诗牌字没先朝藓，梵磬声飘下界烟。□□登临定分首，不知重会是何年。"
"南山寺潇洒阁呈川无竭二首 其一","宋末元初","方回","独骑瘦马破枯苔，要与高僧共茗杯。山阁云晴天上□，□帆潮紧日边来。藤阴树影东西缺，野色秋光左右□。□□中间无障碍，豁然宇宙一灵台。"
"南唐","宋末元初","方回","中原赤气已龙兴，岂必桥江罪若冰。花不忍看春哭后，金何曾惜岁斋僧。失身亡国非无痛，保士全民尚可矜。复遇大梁爱文艺，馀臣往往与瀛登。"
"复次前韵四首呈二袁君并王君申禄 其四","宋末元初","方回","老予尚行役，旅棹泛江云。足迹更南北，时光几至分。百年丁字误，万事卯杯醺。先汉功臣辈，惟宜戆少文。"
"复次前韵四首呈二袁君并王君申禄 其二","宋末元初","方回","卧雪名家彦，诸孙耳又云。永怀玉笋立，肯放紫荆分。埙奏仍篪奏，贤醺复圣醺。高才能下问，所谓孔文文。"
"复次前韵四首呈二袁君并王君申禄 其一","宋末元初","方回","良辰古难得，歌吹遏行云。豪意牛心割，清言獭胆分。予惭四皓老，公胜七贤醺。苦雨忽三日，垢衣生藓文。"
"复次前韵四首呈二袁君并王君申禄 其三","宋末元初","方回","今代王摩诘，诗机织锦云。高棋饶算数，善射较毫分。泥屦难相过，残樽愧独醺。何时重握手，星聚应天文。"
"复次韵吴遁翁","宋末元初","方回","乾坤磔裂岁年赊，忽复中原庆获嘉。雷焕竟能出神剑，张华才许识真茶。一身北去南来雁，万事朝开暮落花。诗句辱公过相奖，已甘终老作田家。"
"复过临平","宋末元初","方回","岸上频呼喝，船中剧荡摇。倒桅将过市，落牵为逢桥。蟹断非羲卦，渔榔即舜韶。客愁元历历，诗思亦飘飘。"
"复雨","宋末元初","方回","郁蒸终不解，白昼忽昏迷。树暗全如暮，禽惊误欲栖。银丝斜翠壁，雪练堕青梯。壮观何须数，茫茫后土泥。"
"复雨","宋末元初","方回","三月寒如腊，绵袍脱又添。摘花谁过户，观雨独垂帘。伐病思奇剂，稽疑望吉占。客怀闷良极，晴暖亦何嫌。"
"客中近元夕","宋末元初","方回","新晴春早暖，客里上元天。辇路灯如梦，璇霄月欲圆。岂惟无酒酤，不复有床眠。歌舞愚儿辈，凄凉已十年。"
"客谓榴花早而多竹笋少岁旱","宋末元初","方回","客忧今岁旱，事已见几微。早早榴花密，迟迟竹笋稀。即今防黠贼，已若堕重围。更使逢荒歉，呜呼万事非。"
"将至严陵","宋末元初","方回","汀洲渺渺长，野牧纵牛羊。岛寺林间塔，溪船郭外樯。得诗真是画，闻酒忽能香。新屋谁家者，高楼四面凉。"
"将至魏塘镇","宋末元初","方回","客路晴为最，舟行稳似车。天形环泽国，秋色画田家。未用怜霜草，犹时见水花。雁过知已近，鹊语故微哗。"
"怒雨","宋末元初","方回","今岁黄梅雨，龙公剩作威。雷抨山欲碎，风掣树如飞。患湿憎泥屦，闻腥呕垢衣。饥猫避谁屋，竟夜不能归。"
"思家五首 其五","宋末元初","方回","黄山三十六峰豪，南照城楼百里高。五岭旧坑金作砚，双桥新酿玉为醪。浙乡巨舰供鱼鲞，淮郡骈肩致蟹螯。牛尾狸兼马蹄鳖，消得坡仙赋老饕。"
"思家五首 其四","宋末元初","方回","弱冠吟诗六十年，自然熟处有肥仙。坡翁追和陶元亮，谷老深惭白乐天。苦李道傍人不采，蟠桃海上事空传。平心定气求中道，佳句无穷在眼前。"
"思家五首 其三","宋末元初","方回","世道骎骎似可咍，多年吾已似衔枚。品题已定门人叛，议论方公敌国来。瓦砾敢侔珠玉价，茅茨谁办栋梁材。渊明归去庐山下，未少黄花酒一杯。"
"思家五首 其二","宋末元初","方回","湖海今非昔妙龄，未容许汜识陈登。归心七里滩头棹，客思三茅阁上灯。雪里梅香寻酒媪，雨前茶好待诗僧。近来衰老嗟何似，怕啖杭州六月冰。"
"思家五首 其一","宋末元初","方回","忆昔年垂五十时，紫阳山下结茅茨。閒花野竹三间屋，皓月清风万首诗。得罪权臣常自笑，逃名市隐复奚疑。寿登钓渭真惭愧，不学空令有四儿。"
"急雨","宋末元初","方回","极热方亭午，浓阴忽半空。众蝉瘖急雨，独鹞攧高风。过湿蔬争绿，矜晴果骤红。树凉宜就饮，残滴入樽中。"
"故太学徐君哀辞","宋末元初","方回","蹈海沈江合比踪，子阳蛙坎可能容。自闻门外韩擒虎，岂乏云间陆士龙。信矣百年谁不死，哀哉三子亦相从。烂为井底泥无恨，肯顾区区马鬣封。"
"故王氏安人挽辞","宋末元初","方回","淑配生同邑，钱王锦绣乡。甫登重卦寿，遽掩若堂丧。桑梓推真节，芝兰笃义方。冥冥资佛力，长子作缁郎。"
"春日俳体","宋末元初","方回","气至时来物不违，小园閒步见天机。荷钱欲出鸣蛙出，柳絮才飞乳燕飞。屋少地宽何不可，家贫春好未全非。莫欺白发浑如雪，杯到犹能疾手挥。"
"春半久雨走笔五首 其五","宋末元初","方回","耳焦发秃四肢枯，年近非熊异壮图。见识渐高诗□□，精神常好酒相扶。地舆茂育元非有，天宇空虚不是无。自笑太仓中一粒，梦魂夜夜侍都俞。"
"春半久雨走笔五首 其四","宋末元初","方回","万事心空口亦钳，如何感事气犹炎。落花满砚慵磨墨，乳燕归梁急捲帘。诗句妄希敲月贾，郡符深愧钓滩严。千愁万恨都消处，笑指邻楼一酒帘。"
"春半久雨走笔五首 其三","宋末元初","方回","才喜晴明又雨阴，寻春未了早春深。牡丹芍药□□□，寒食清明上冢心。诗癖已应吟万首，酒狂何止费千金。□□百岁三分过，屡死焉知活到今。"
"春半久雨走笔五首 其二","宋末元初","方回","早从师读易乾元，晚乃微探性命源。道在一前包宇宙，心无二处契羲轩。行将死矣依先冢，即合归欤理故园。二十馀年复韦布，人生焉用两朱轓。"
"春半久雨走笔五首 其一","宋末元初","方回","月馀不浴不梳头，垢服埃巾独倚楼。万古事销閒里醉，一年春向雨中休。天时才暖又还冷，人世少欢多是愁。治乱无穷如纠缠，华山高卧最为优。"
"春后喜晴","宋末元初","方回","挈身归卧万山中，多谢灯花夜夜红。老病面颜开喜色，雪霜天地转春风。菜鲜果脆深杯酌，衾汗鞋泥慢火烘。宽著心肠任时运，一顽能禦百忧攻。"
"春尽","宋末元初","方回","时时屈指春馀几，日日攒眉雨不晴。邂逅三年为此客，蹉跎一事竟何成。牡丹花过劳乡梦，石首鱼来听市声。自古忍穷尽豪杰，囊无挑药未须惊。"
"春前一日还家","宋末元初","方回","最险王干三岭路，加之雨滑马行迟。忽惊山客俱来迓，谁报家人已预知。饤果待斟分岁酒，剪蔬先赋立春诗。旧闻六十犹痴谚，尚少一年焉不痴。"
"春思","宋末元初","方回","枯树重看发刺桐，似闻陌上已残红。多端世故干戈后，大好春光老病中。万户独难侯李广，两生宁肯圣孙通。画楼著燕朱帘捲，别有冥冥物外鸿。"
"春残归思","宋末元初","方回","春残江水匝江城，尚忆初来雪未晴。果菜芳辛频代谢，禽鱼孕育各生成。昼长独坐拍棋子，夜静不眠攲柝声。南望湘漓杳无耗，黟峰桐岘最关情。"
"春寒久病","宋末元初","方回","似觉今年太坎轲，春寒无策与降魔。断支酒费贫如故，细读医书病更多。客梦乡关心破碎，好花时节雨消磨。时人岂识衣冠会，清朗兰亭晋永和。"
"春晴","宋末元初","方回","饕风虐雪到家林，才喜春晴春已深。花片纷纷飞蝶乱，树阴渐渐早蝉吟。贫宁不仕元知命，老尚能诗懒用心。忽喜客来对棋局，旋沽村酒与同斟。"
"是日大雨水涨","宋末元初","方回","三桥北畔清湖水，双塔西边晓日楼。展转愈知吾事拙，因循复作半年留。海风石首随潮上，梅雨航船入市浮。时节不殊荣悴异，腐儒杯酒暂忘忧。"
"栅堰二叹","宋末元初","方回","船行三五日，不得不思家。索米开桥栅，徵钱运堰车。于官何所补，为客自堪嗟。况复饥荒后，群偷沸似麻。"
"残春感事十首 其十","宋末元初","方回","身起真寒士，名成老腐儒。暂时金马署，终世石鱼湖。旧种花犹有，新畬粟已无。傍人忧饿死，吾自典衣酤。"
"残春感事十首 其九","宋末元初","方回","格磔禽穿户，延缘蚁上衣。雨来山气润，花过树阴肥。去去春如梦，行行暮独归。偶无宾友至，自取一杯挥。"
"残春感事十首 其八","宋末元初","方回","春雨溪桥断，才晴又浅流。端能操古节，何至堕穷愁。冯衍尝为郡，田丰不愿侯。吾儿犹未解，馀子复奚尤。"
"残春感事十首 其七","宋末元初","方回","底用春风急，诗肩暖亦寒。儿曹如笋长，吾事只梅酸。后死犹容健，馀生愈觉难。一瓢自穷巷，何止此堪叹。"
"残春感事十首 其六","宋末元初","方回","果熟携竿扑，禽鸣挟弹窥。自怜多病叟，无奈近邻儿。排闼宁容锁，踰垣更问篱。牡丹才半拆，摘去最红枝。"
"残春感事十首 其五","宋末元初","方回","学易何须博，乾坤第一爻。两仪能细察，万象已并包。枯秸供羸马，纤鳞喂乳猫。吾衰有三韭，端胜易牙庖。"
"残春感事十首 其四","宋末元初","方回","登高高处望，万嶂一溪横。不满千家市，今休十载兵。训狐号永夜，猛虎迫荒城。此亦关人事，忧端未易平。"
"残春感事十首 其三","宋末元初","方回","青简兴亡骤，苍规代谢频。悬知千古恨，政似一年春。甫换钟馗旧，俄闻杜宇新。梨花自寒食，谁酹石麒麟。"
"残春感事十首 其二","宋末元初","方回","守郡艰危日，还家老病时。僮奴惊逝谢，宾客听分离。耨草泥沾手，煎茶火燎髭。固穷终不怨，百鍊出新诗。"
"残春感事十首 其一","宋末元初","方回","寒暑元如故，乾坤岂不宽。时情工刻薄，生理转艰难。遑恤诸儿笑，终凭后代看。渊明咏贫士，感慨异悲酸。"
"洛社晓行","宋末元初","方回","船摇不能卧，起问夜如何。煜煜明邻火，遥遥起暗歌。暖知残雪尽，晴见大星多。良喜前程稳，无风水不波。"
"独酌有感","宋末元初","方回","破窗枯叶共秋声，寒近贫人共喜晴。守道故知终有命，感时焉得便无情。今年浙右全伤水，何日天涯尽寝兵。闻道街头卖黄雀，且须沽酒作南烹。"
"独游塘头五首 其五","宋末元初","方回","雊雉古原侧，归牛荒潦滨。炊烟已昏野，花气更留人。剩欲培幽筑，端容买近邻。向来惟有梦，今此岂非真。"
"独游塘头五首 其四","宋末元初","方回","密树窥青果，方塘数绿荷。久晴田水细，向晚野烟多。兀坐几忘起，成诗费屡哦。归鞍犹觉早，再欲叩烟萝。"
"独游塘头五首 其三","宋末元初","方回","蒲藕上塘种，养鱼于下塘。积泥春粪树，储水岁浇秧。未藉知章敕，堪浮逸少觞。扫松须憩此，系马古垂杨。"
"独游塘头五首 其二","宋末元初","方回","诗必城之外，胡为不出城。渐逢人少处，初听水流声。异卉栀香酽，纤梢笋粉明。是中亦堪隐，浪出误平生。"
"独游塘头五首 其一","宋末元初","方回","纳谒心全懒，紬书眼倍昏。偶思行药圃，独往叩柴门。湿岸凫梳羽，颓塍枣露根。元来好诗句，只在数家村。"
"癸巳元日年六十七","宋末元初","方回","生平矻矻短檠窗，晚节灰心殢酒缸。百岁三分新过二，十行一目旧无双。又惊客枕听春雨，即合归舟上浙江。未必樊迟劣颜子，故应学稼胜为邦。"
"癸巳生日二首 其二","宋末元初","方回","倚楼历历算行藏，艰阻颠危暗自伤。垂近七旬天所借，孰怜三岁父云亡。岭南蛊毒千山雾，燕北毡寒六月霜。殿榜郡符皆画饼，空馀骨痛似金疮。"
"癸巳生日二首 其一","宋末元初","方回","夜来终日雨如倾，晓起楼头喜渐晴。血气衰微吾道胜，欲心死绝此身生。一区宅愧先人业，万首诗垂后世名。蚊喙收声蛙不吠，忽闻邻柳送啼莺。"
"癸未九日","宋末元初","方回","芙蓉一雨烂枝繁，篱落纷披菊满园。岁月少恩寒事迫，乾坤多难老身存。酒逢我辈何拘节，山在吾家不出门。高可常登亦常醉，独能此日与销魂。"
"癸未至节以病晚起走笔戏书纪事排闷十首 其十","宋末元初","方回","云无可书者，泥屦隔墙声。小市扃虚肆，荒庖绝美烹。流涎淮蟹紫，入梦海柑赪。莫殢闭关卦，兵戈商不行。"
"癸未至节以病晚起走笔戏书纪事排闷十首 其九","宋末元初","方回","古道古君子，今于何处求。每闻栀马箠，不虑檗驴鞦。贾药全多伪，医钱卒易酬。头岑姑止酒，或恐自然瘳。"
"癸未至节以病晚起走笔戏书纪事排闷十首 其八","宋末元初","方回","家人簪珥旧，草草亦梳妆。雪几茶花雅，风炉柿叶香。乃翁时自笑，此辈讵吾量。免贺俱休拜，新正一并偿。"
"癸未至节以病晚起走笔戏书纪事排闷十首 其七","宋末元初","方回","重报莺花信，谁司铁炭权。更经三度节，即满六旬年。豪动书千纸，穷难致一钱。不忧无穴葬，惟喜有诗传。"
"癸未至节以病晚起走笔戏书纪事排闷十首 其六","宋末元初","方回","贫家无节物，何况此荒城。村妓闻来贺，山翁懒出迎。头疡连耳肿，夜雨杂风鸣。政尔堪高卧，床香菊枕成。"
"癸未至节以病晚起走笔戏书纪事排闷十首 其五","宋末元初","方回","老子家风旧，从来节是常。糟姜三盏酒，桕烛一炉香。今岁适多病，吾儿犹异乡。十分无意绪，檐雨晓淋浪。"
"癸未至节以病晚起走笔戏书纪事排闷十首 其四","宋末元初","方回","此老谁能画，蒙头一破巾。有杯常设客，无局不饶人。仆醉邻翁怒，儿啼乳媪嗔。佯聋付一笑，莫漫耗精神。"
"癸未至节以病晚起走笔戏书纪事排闷十首 其三","宋末元初","方回","忍事宁生瘿，今谁似我能。缺钱分灶婢，赊米乞庵僧。恶语闻皆恕，凡诗见亦称。平生楼百尺，非复旧陈登。"
"癸未至节以病晚起走笔戏书纪事排闷十首 其二","宋末元初","方回","屋少未成宅，地宽聊作园。吾能甘菜食，或颇送花根。莳喜阳坡暖，浇怜冻井温。丁宁三径客，缓步惜苔痕。"
"癸未至节以病晚起走笔戏书纪事排闷十首 其一","宋末元初","方回","遇节何其窘，治家乃尔难。谷生舂苦碎，薪贵灶嫌宽。病体危狼狈，时情畏触蛮。拥衾闻客至，强整旧衣冠。"
"秋风","宋末元初","方回","剩喜秋风起，空庭老树间。夜凉瞻北斗，晨爽对南山。□□黄花近，今年白羽閒。未妨缺耕敛，尚觉老躯顽。"
"秋到","宋末元初","方回","秋到山居僻，贫无异味尝。擘黄新栗嫩，炊白早籼香。渐减家人病，徐添夜气凉。凭谁理荒秽，篱落菊苗长。"
"秋晚感怀","宋末元初","方回","脱絺著褐事如何，啬暖饶寒岁易过。□喜晚芳怜早谢，细看园菊验塘荷。风霜天地秋声急，老病心情醉日多。读破少年三万卷，枉将身世堕南柯。"
"秋暑家多病者","宋末元初","方回","酷暑端何物，穷居值此辰。交秋六七月，连病两三人。虚屈名医至，深怜老子贫。婢慵吾亦愧，煮药缺乌薪。"
"种花","宋末元初","方回","平生无嗜好，有地种花看。万玉梅成列，千金菊作团。秋宜鸿后冷，春惜燕前寒。更喜薰风好，青青笋上竿。"
"美许孝子","宋末元初","方回","圣善已云远，义方犹此亲。须尝许止药，未老窦郎椿。竹院深床稳，烟庖垢面尘。曾参养曾皙，剩阅舞雩春。"
"说诗","宋末元初","方回","齿发侵寻落，风霜取次秋。口须湔乳臭，川合向东流。沈宋中尝悔，江湖晚更羞。此声专老杜，犹俟到夔州。"
"贺陈正之得男","宋末元初","方回","初喜明珠入掌中，良由善念与天通。吉祥预报长庚梦，福德应临长子宫。急写贺书端不错，滥叨佳集顾何功。此诗特为高门庆，大似麟经记鲁同。"
"赵宾旸唐师善见和涌金城望次韵五首 其五","宋末元初","方回","胪唱曾叨殿上传，末班遥望御炉烟。貂蝉公不施霖雨，虮虱臣能补漏天。羞见稗官成野史，懒携草具问湖船。旧街灯火元宵近，无复遨头夜市穿。"
"赵宾旸唐师善见和涌金城望次韵五首 其三","宋末元初","方回","玉斧难脩旧月轮，凄凉沙鸟犯钩陈。总因燕颔多庸将，却误蛾眉事别人。一纪于今兵粗定，四民莫若士犹贫。酒垆高李能同醉，老眼昏花暂觉春。"
"赵宾旸唐师善见和涌金城望次韵五首 其二","宋末元初","方回","颓城砖甓堕平湖，禁籞彫残故苑芜。戚畹换班言肯用，边庭入相事应无。福威玉食欺孤主，诗礼金椎党盗儒。丧乱谁怜杜陵老，娇儿短褐倒天吴。"
"赵宾旸唐师善见和涌金城望次韵五首 其一","宋末元初","方回","犹存径菊已无荷，城上霜风疋马过。厮养前行疑叵可，徼巡侧睨暗谁何。感时诗客推敲苦，逃俗编氓剃落多。祇为湖山豢佳丽，水犀十万竞投戈。"
"追用徐廉使参政子方申屠侍御致远张御史鹏飞元日倡酬韵六首 其六","宋末元初","方回","七十翁非浪走时，夜窗自恨赋归迟。睡稀枕上无春梦，吟苦楼前有月知。茅索愿追田畯喜，瓜薪遥念室人悲。却须天上纶言手，小为农氓缓茧丝。"
"追用徐廉使参政子方申屠侍御致远张御史鹏飞元日倡酬韵六首 其五","宋末元初","方回","岁岁花时是病时，不争春早与春迟。阴晴谩复题窗记，节气还因检历知。杜若荐芳聊可采，秭归啼苦未须悲。老翁堪与少年竞，勤把青铜照颔丝。"
"追用徐廉使参政子方申屠侍御致远张御史鹏飞元日倡酬韵六首 其四","宋末元初","方回","即是黄莺紫燕时，稍晴肯放百花迟。酒来尚许颜红借，春好何容鬓雪知。扶杖可从灵寿赐，闻琴肯作孟尝悲。山深粗有延年药，归老松根掘兔丝。"
"追用徐廉使参政子方申屠侍御致远张御史鹏飞元日倡酬韵六首 其三","宋末元初","方回","物有先时有后时，天工无早亦无迟。饱禁夜雨元非恶，暗受春风或未知。一死频烦衰白报，三生不为落红悲。解纷忆得吾家学，径与挥刀截乱丝。"
"追用徐廉使参政子方申屠侍御致远张御史鹏飞元日倡酬韵六首 其二","宋末元初","方回","名臣汲黯郑当时，笔阵秦王将尉迟。疾电震雷千里起，乖龙老蜃九渊知。诸公犹羡归田乐，老我终无叩角悲。补衮得人卧桑野，可愁二月卖新丝。"
"追用徐廉使参政子方申屠侍御致远张御史鹏飞元日倡酬韵六首 其一","宋末元初","方回","万马鸣鞭欲晓时，閒人盥漱未妨迟。儿童贺喜休多拜，卿相迁除不预知。随分乍醒仍乍醉，放怀无喜亦无悲。新年自爱新诗好，歙砚梅边洗刷丝。"
"追次仇仁近韵谩成三首 其三","宋末元初","方回","风云乘变化，微贱忽公孤。内足穷过达，多求智返愚。谈锋椎衍奭，笔阵扫孙吴。时彦当如此，吾归钓雪鲈。"
"追次仇仁近韵谩成三首 其二","宋末元初","方回","卧思身世事，无夜不更深。脱难泅登岸，逃名影就阴。樽中醉鲁酒，弦外自陶琴。诗就谁能赏，徒劳太古吟。"
"追次仇仁近韵谩成三首 其一","宋末元初","方回","儒冠谁使著，何至动言贫。此事须吾党，相期到古人。衰颜犹可镜，短发仅堪巾。举世无知者，孤灯夜独亲。"
"追怀甲戌清明宇文信仲知郡大卿同尤张二倅过予小园赏花","宋末元初","方回","甲戌清明鬓未翁，邦君过我小园中。牡丹初喜开千朵，劫火何知付一空。展转干戈春梦断，凄凉风雨客途穷。九原可作应垂涕，今日前时事不同。"
"追怀秋崖吏部知郡宗伯","宋末元初","方回","崖仙终牖下，壑鬼死漳南。人品谁今识，朝端汝岂堪。杞崩溶子口，鲧殛木绵庵。犹忆弄权日，湖山极宴酣。"
"追和艮轩俞同年题程一甫诗卷","宋末元初","方回","人物真高绝，何徒上下床。转头异今古，翻手变炎凉。应候禽虫语，知时草树香。吾曹能不朽，宇宙与俱长。"
"送江泰发晦庵书院小学教谕","宋末元初","方回","翩然归去两芒鞋，朱子书堂小学斋。好向四书寻骨髓，敢辞五岭役筋骸。晦传可是终无愧，遁筮谁知晚□佳。前哲持身但如此，知时岂不有吾侪。"
"送广信山长赵然明","宋末元初","方回","宅本词人杰，祠今学者宗。才华明斧藻，师范服章缝。竭力钻书蠹，乘时补衮龙。勉旃企乡达，徽国荷尧封。"
"送天台杨仲儒秀才如北","宋末元初","方回","送君诗者悉豪雄，男子身穷道不穷。为问何凭游海内，唯应所恃在胸中。渡过淮水即河水，路背南风多北风。谁料褐衣抱珠璧，九霄夜月贯长虹。"
"送天目吴君实馆越 其二","宋末元初","方回","试问推潮鬼定知，几吴几越几西施。八千又见阴陵散，十九终存曲水之。我辈不当争外物，如君可用要人诗。勉哉往学南山豹，端复深藏雾雨姿。"
"送太平州张府判钞库官还任","宋末元初","方回","判州垂阔步，筦库忽斜飞。谈笑胸无物，精神眼有威。将门生贵种，诗域悟玄机。捉月江头路，吟鞍几醉归。"
"送方仲和信州学正二首 其二","宋末元初","方回","科第官资异昔年，束书聊憩玉山前。师生讲暇皋比地，兄弟吟高雁字天。虚谷宗生双鬓秃，秋崖家学一灯传。向来晦静相逢处，诸老犹应有断编。"
"送方仲和信州学正二首 其一","宋末元初","方回","公论乾坤万古留，秋崖秋壑两般秋。尚思下惠甘三黜，肯向新都羡五侯。籍甚故家佳玉树，彼哉亡国阽金瓯。同乡同姓仍同榜，喜见烟中跨灶楼。"
"送王宣慰中斋上温州 其二","宋末元初","方回","梦草堂边下榻时，隙驹四十五年驰。东嘉太守真知己，西里先生共赋诗。前辈风流元不远，故家文献未全衰。留耕相种书元帅，好与儒坛建鼓旗。"
"送王宣慰中斋上温州 其一","宋末元初","方回","两朝参预庆源长，愧我蒹葭玉树傍。先世幸联龙虎榜，难兄复接鹭鹓行。江东连帅迎前纛，浙左侯藩饯去艎。每愧淡交无以报，愿闻所至有甘棠。"
"送邓善之翰林应奉并呈交代汪亲家","宋末元初","方回","海内师儒四十强，皋比一撤即鹓行。声名久动黄金阙，相貌宜登白玉堂。真学士当专翰墨，寡言人定镇岩廊。交承正是吾姻娅，为谢鱼龙老子汪。"
"送丘正之海盐州教授二首 其二","宋末元初","方回","去年七月朔风潮，倒海排山蜃鳄骄。亭□□□□□□，□宫未必尽飘飖。随宜补葺灯窗破，循序扶持粟廪□。□友一心研义理，浙乡风俗未萧条。"
"送丘正之海盐州教授二首 其一","宋末元初","方回","而立年前髭未长，金台早已擅名场。法书笔下蛟龙□，□句胸中锦绣肠。斧藻一州专学校，枌榆卜舍近家乡。□□讲道相传授，不在槐花举子忙。"
"送叶茂叔淮安教","宋末元初","方回","为儒元匪易，入仕似无难。捷疾非科第，飞腾即教官。梁城依汴古，楚郡号淮安。台省多知己，书灯莫遣寒。"
"送白廷玉常州教二首 其二","宋末元初","方回","诗酒论交几岁寒，更无我辈瓮齑酸。剧谈公每掀髯笑，伟干人皆仰面看。纵使未前乙夜席，何妨暂作甲科官。祖风雅肖香山白，白玉堂登未是难。"
"送白廷玉常州教二首 其一","宋末元初","方回","世间可读不多书，岂但撑肠似蠹鱼。小技仅能攻浅近，大言徒用骋高虚。道心切戒偏忘助，义事毋先计毁誉。我学暮年方见此，毗陵博士比何如。"
"送刘元鼎","宋末元初","方回","高密非逢世，才堪学掾为。稍容请禄米，聊复隐书帷。要路终多险，清官未觉卑。莼丝春正美，早寄鉴湖诗。"
"送刘仲鼎浏阳教四首 其四","宋末元初","方回","□□湘江洁，名应岳麓齐。扁舟先浙左，匹马次江西。眼可□今大，诗须到处题。世人无陆学，一笑过金溪。"
"送刘仲鼎浏阳教四首 其三","宋末元初","方回","浏阳吾未到，畴昔到长沙。文定诸胡子，宣公故相□。□□□已化，心皎月无瑕。□□寻方册，灯昏眼易花。"
"送刘仲鼎浏阳教四首 其二","宋末元初","方回","□向湖南去，衡湘剩□□。泪凝斑竹恨，骨冷葬鱼悲。学□循常式，师生整旧规。□轩何故道，无所为而为。"
"送刘仲鼎浏阳教四首 其一","宋末元初","方回","□□今名郡，刘公昔硕师。山留黄帝跸，水绕紫阳祠。遣□□□足，陈言讲说疲。□曾参到否，未有四书时。"
"送刘叔有还古鼎 其二","宋末元初","方回","题诗曾到古桃川，回首惊嗟四十年。画省郎官领宾客，白须道士似神仙。合城围解江流沸，鄂渚兵豗广徼穿。此处与公已相识，时筹前事一茫然。"
"送孙元京还讲舍","宋末元初","方回","袖有铦锋日夜磨，刻雕宇宙奈君何。俗谈世念神山隔，人品诗评白眼多。大似石宫元子咏，更能铜斗孟生歌。暮年我亦词华落，欲卜溪邻买钓蓑。"
"送孙君文还桐庐二首 其二","宋末元初","方回","时违运往岂无才，老气峥嵘隘九垓。漫仕有声徐偃国，赋归不愧子陵台。相逢苦雨泥双屐，可及晴湖汎一杯。忽又趁潮上桐濑，山中春笋正堪煨。"
"送孙君文还桐庐二首 其一","宋末元初","方回","谈笑丁年取甲科，一官潦倒鬓今皤。飞腾尚觉声名在，枯槁其如骨相何。舌鼓风雷无与敌，胸吞海岳未为多。向来一纪桐江上，殊欠先生共切磨。"
"送师好古归青社","宋末元初","方回","姓字喧吟社，吟须亦未生。更能十年读，讵止一时名。政尔推英俊，终然要老成。闻韶问遗俗，肯学饭牛声。"
"送毕用虎谈星命","宋末元初","方回","知君家世擅儒风，不与江湖术士同。季主市占排贾谊，□平肆卜服扬雄。言谈简淡非长古，揖让雍□□鞠躬。甲子支干五星说，源流本出六经中。"
"送严陵汪学正巽元并寄赵宾旸","宋末元初","方回","子去桐江路，诸生迓水滨。为言前郡守，独忆老诗人。揖拜衣冠古，歌游栋宇新。故吾谁见念，辛苦战场尘。"
"送吴僧庆閒上人","宋末元初","方回","唐僧穷岛可，应是笔能追。投卷初来此，回船忽去之。味□工会合，情淡惯分离。许读红楼集，昌黎亦赠诗。"
"送张伯起入都二首 其二","宋末元初","方回","西湖风景异，因仕住桐川。太守令求宅，诸生为买田。冷官清可喜，远道老堪怜。何似严滩守，投簪二十年。"
"送张伯起入都二首 其一","宋末元初","方回","元侯可文学，未壮冠貂蝉。之子观光日，前修致政年。芹宫堪注拟，瓜戍尚迟延。定有群公荐，班行缀集贤。"
"送张录事诚二首 其二","宋末元初","方回","虽然精吏道，不肯失民心。但饮邻墙井，犹偿月俸金。举家惟菜味，附邑更棠阴。久弄周昌印，临文勿太深。"
"送张录事诚二首 其一","宋末元初","方回","歙州江见底，录事亦如之。休吏早封印，访僧閒著棋。旧鞍羸马出，矮屋破帘垂。行处与住处，官清人不知。"
"送张慵庵","宋末元初","方回","南望闽浙北望淮，山水江东此郡佳。眼有一尘辜眺览，腹无千古费安排。剪刀锋快云裁句，练带溪长月系怀。独见张侯富才思，不同馀子醉金钗。"
"送李杍黟县 其一","宋末元初","方回","黟县小桃川，年来异昔年。民间何所苦，兵后最堪怜。石墨湮深井，秋粳斸废田。喜闻新令尹，清白有家传。"
"送李际可婺源州学正","宋末元初","方回","星源初建郡，芹泮视诸侯。前序联官长，公堂纠士流。彦章陆贽作，元晦孟轲俦。遗帙三年饱，畬租少莫忧。"
"送杜景齐归平阳二首 其二","宋末元初","方回","君住平阳县，无家不读书。计偕今已废，师授未应疏。兵革崩腾后，衣冠丧荡馀。别怀似难写，吾道竟何如。"
"送杜景齐归平阳二首 其一","宋末元初","方回","每忆东瓯郡，柑花入梦香。市人无素服，田妇亦红妆。鲎蟹丰渔户，犀珠聚䌖商。年登犹足乐，何必殢钱塘。"
"送来上人","宋末元初","方回","同公游两月，语少道怀深。自了为僧事，终无住院心。□□攀老树，藓石上危岑。萧阁题诗处，何时肯重寻。"
"送杨刚中嘉定州教","宋末元初","方回","忽似登黄甲，元来本白丁。官清专学校，恩重感朝廷。侧听吴侬语，欢传蜀产灵。儒风嗣言偃，子细为谈经。"
"送杨复之归吾里","宋末元初","方回","四十青春七十翁，客楼时得一樽同。子将仕矣云霄上，我合归欤涧谷中。凉夜岁星守南斗，丰年江国喜西风。许追父老鸡豚社，为说犹能醉颊红。"
"送汪以南教授 其三","宋末元初","方回","独冷儒官亦独清，前贤补处讵云轻。后山三任入东观，脩水七年留北京。底用过多求美宦，自应垂后保香名。赠言我竟无堪说，笑指篱边秋菊英。"
"送汪以南教授 其一","宋末元初","方回","郡文学掾未宜卑，四七元勋所愿为。归兴忽如忆鲈鲙，閒心肯复恋皋比。郑虔粱肉非无分，薛令桑榆竟自奇。想见田园有馀乐，时能寄我和陶诗。"
"送汪复心饶州教","宋末元初","方回","派出鱼龙氏，声摇虎豹关。两司千里泮，一退四年閒。学孔谁如孔，晞颜我亦颜。不应但携酒，日日看芝山。"
"送译学靳教授","宋末元初","方回","鲁国多逢掖，周官设象胥。精言通九译，博学本三馀。职冷冰相似，心清水不如。负才宜大用，别有腹中书。"
"送陆君重五首 其五","宋末元初","方回","起伏难前定，行藏喜自由。足堪娱寿母，幸不乏先畴。酒具饶鱼蟹，郊居少应酬。两无惭事育，何用到壶头。"
"送陆君重五首 其四","宋末元初","方回","四宝堂空后，归舟有底珍。唯将好山色，可语故乡人。他日公能忆，吾邦俗尚淳。信难臧否遽，早觉是非真。"
"送陆君重五首 其三","宋末元初","方回","岂不亦分符，圭田廨宅无。一楼栖僦寓，百费仰家租。琴韵消长日，诗盟许老夫。用心自尘外，未觉与同途。"
"送陆君重五首 其二","宋末元初","方回","谓世无廉吏，吾犹见此人。政声口碑在，阴德□□新。薄俗难开眼，亨途易致身。一清当百浊，端肯混光尘。"
"送陆君重五首 其一","宋末元初","方回","胥谓真英妙，元来极老成。诗书裁簿领，忠厚胜聪明。熟料乾坤事，难穷九万程。吾衰今已矣，公等付苍生。"
"送陈正之三首 其三","宋末元初","方回","昔在东原北，高唐一再行。金书儒庙壮，画壁驿亭清。仕宦中年达，亲知远道迎。江南何处好，细话紫阳城。"
"送陈正之三首 其二","宋末元初","方回","婉画循中道，廉名集美誉。直知能解事，元为饱看书。用法何庸尽，颁条本自疏。酂侯端许继，不问吐茵车。"
"送陈正之三首 其一","宋末元初","方回","老笔文无害，升堂指顾间。才高心每恕，事遽色常閒。棋局消长昼，诗囊括好山。去时似来日，添得令名还。"
"送周汉东入都并呈徐学士子方阎学士子静卢学士处道","宋末元初","方回","同是黄山采药人，相逢十载客中身。赘疣天地吾无用，萍梗江湖子亦贫。曳组定趋金马署，扬鞭初闯玉京尘。徐阎卢老如相问，向道犹馀漉酒巾。"
"送周君之馀姚讲授","宋末元初","方回","绛帐飘然适海涯，月明任意拣南枝。腹中书不烦行李，床上琴堪当侍儿。马队定无元亮句，草堂宁有稚圭移。他年会作安刘事，且向深山茹紫芝。"
"送周府尹三首 其三","宋末元初","方回","诗家周贺与方干，三载同吟七里滩。晚节我惟甘豹隐，妙年公合快鹏抟。昔叨旧尹迎新尹，今愧前官送后官。朔野炎陬天地阔，寄书会面两应难。"
"送周府尹三首 其二","宋末元初","方回","乐土丰年旧观还，使君心事最相关。祇因标致清于水，便有声名重若山。一室炉香书史畔，万家杯酒管弦间。汉庭选表虚公府，白玉鸣珂未许攀。"
"送周府尹三首 其一","宋末元初","方回","潇洒名州吏事门，公馀应已尽跻攀。钟鱼寺寺藏深树，楼阁家家见好山。几许烟云藜杖外，无边风月锦囊间。俸钱节缩馀多少，只买奇书数种还。"
"送和仲宽寿阳尉","宋末元初","方回","青衫淝水去，亦足慰高年。县以州名寿，官于尉号仙。战场潜鬼火，耕野起人烟。綵棒无劳设，蒲轮下九天。"
"送宜兴张教授彦高","宋末元初","方回","忆我南湖老，循王又有孙。新升阳羡郡，改观大成门。官异吏曹冗，士知师道尊。诸生果成服，此事要深论。"
"送昆山州教刘表侄","宋末元初","方回","紫阳山下世婚姻，几度家因火后贫。早是前修曾种德，政须后嗣更禔身。秋霜白笔辞台掾，夜雨青灯管士人。硕果元来真不食，未妨徐动蛰雷春。"
"送林学正爱梅二首 其二","宋末元初","方回","平生自号爱梅人，家住江南野水滨。屋角暂辞千树雪，马头犹带一枝春。馨香事业终须在，酸苦工夫盍少伸。莫学君家旧处士，西湖空老太平身。"
"送林学正爱梅二首 其一","宋末元初","方回","早与梅花歃血盟，岁寒同社保幽贞。八诗共识林和靖，一赋谁知宋广平。邂逅老夫传此本，殷勤今日送君行。开元宰相和羹事，铁石心肠待晚成。"
"送金汉臣明府徐蜚英赞府还婺源","宋末元初","方回","星源长贰两贤者，丰采精神玉不如。诗外更工长短句，腹中何限古今书。平生事可心无愧，我辈人常气有馀。记取孚舟亭上语，定应时复寄鱼书。"
"送金寿之江正写金字经","宋末元初","方回","碧落金仙蹑汉庭，梵书翻写过东溟。宰官尝领润文使，法帖尚传遗教经。子敬比踪洛神赋，率更媲美醴泉铭。梦中五色文章笔，视草鳌扉趁妙龄。"
"送胡云峰炳文录广信二首 其二","宋末元初","方回","近沿关洛至乾淳，远探羲图未画真。自古斯文元有种，即今所学不无人。转移鸮泮希声起，判断鹅湖正论□。□□诸生仕邻国，变齐同囿杏坛春。"
"送胡云峰炳文录广信二首 其一","宋末元初","方回","盖舆上下立乾坤，眼底无人可与论。分数不难升地位，丝毫未易见天原。因重文字穷羲画，速肖生徒半孔门。斗食泮池何足浼，晦庵异姓要云孙。"
"送胡仲虎归婺源并呈江山长雷","宋末元初","方回","大儒畴昔起乾淳，天地星源一脉真。肯使我为修学记，始知君是读书人。流泉要验胸中活，死草无拘纸上陈。太极初生第一点，寻根细认古今春。"
"送赵子昂","宋末元初","方回","文赋早知名，君今陆士衡。真能辨龙鲊，未可忘莼羹。剩喜脩途辟，深防俗目惊。时闻黄耳信，缓步取公卿。"
"送赵仁则官满西归三首 其三","宋末元初","方回","宇宙今年气数新，不愁无地著閒身。西成稼穑占鱼梦，南纪干戈息马尘。随分田园胜仕宦，及时儿女了婚姻。细思便合从君去，龙虎山中作道人。"
"送赵仁则官满西归三首 其二","宋末元初","方回","妙年意气日方中，致有前贤长者风。言未始轻常简洁，饮虽甚醉愈温恭。此邦小屈为通守，吾老相逢已秃翁。自笑全家归未得，怅然寥廓羡冥鸿。"
"送赵仁则官满西归三首 其一","宋末元初","方回","稼轩贤帅有甥氏，梅野伦魁之里人。春水江湖宽度量，秋天霜月瘦精神。三年郡政弥缝密，四海诗朋燕笑频。题浣花笺当折柳，预愁船鼓转东津。"
"送赵揭阳北上 其二","宋末元初","方回","先世联龙榜，难兄接鹭班。时移谁念旧，身老各投閒。吾已谋周翣，君犹恋汉纶。与其奔赤日，何似卧青山。"
"送赵揭阳北上 其一","宋末元初","方回","去岁别新正，今秋尚未行。求书何太数，问选竟无成。鳄海真曾到，龙沙果欲征。恐如吾所料，姑用此为名。"
"送凌应兰玉传诗序 其二","宋末元初","方回","保举甘年进，何妨缓致身。暂时刀笔吏，他日腹心臣。□□全相似，唐诗更逼真。多能乃畏谨，谁不与斯人。"
"送凌应兰玉传诗序 其一","宋末元初","方回","壬戌同先祖，登名四十年。吾衰逃世网，子学绍家传。好作声名计，姑随仕宦缘。王奇有故事，即见旅朝贤。"
"送徐君奇入燕","宋末元初","方回","貌寝如孙叔，赀单未计然。曾微方朔辩，已过买臣年。插翅能踰海，乘槎可上天。问君何所恃，珠玉富千篇。"
"送柴廷玉静得","宋末元初","方回","烂柯峰下碧溪云，元自龟山一派分。罗仲素初同此脉，朱元晦始张吾军。傥知柴氏潜心学，未数徐魁径畈文。近喜识荆静得老，名家知道更多闻。"
"送秘书监丞张受益还都效山谷体","宋末元初","方回","君家所有吾弗如，价估万金犹有馀。科斗字前古彝器，椰子腹中行秘书。楚吴闽粤吏狼虎，淮浙海江民鳖鱼。归阙一言动天听，生灵百万免沦胥。"
"送郭伯川","宋末元初","方回","皓首厖眉话昔游，隙阴俯仰叹如流。万山中遇驱骃辔，十载前同上鹤楼。洚水馀氓犹粥饭，潢池小丑更戈矛。纷纷贪吏甚狼虎，盍与驱除绝后忧。"
"送高险崖一直翁二上人还扬州","宋末元初","方回","岁晚江湖尚此行，从今一钵老淮城。闻闻见见元无法，去去来来岂有情。肯复餐针效罗什，独能沽酒致渊明。风吹云散各南北，我亦归寻钓石盟。"
"送曹鼎臣君铸二首 其二","宋末元初","方回","气骨今年改，除纶定不难。勿言官职小，足庇户门寒。楚雨禾犹绿，燕霜树已丹。故人如见问，家尚寄严滩。"
"送曹鼎臣君铸二首 其一","宋末元初","方回","上下房曹氏，尝从谱系知。科名凡几榜，家世例能诗。文献风流在，才猷仕宦宜。速须旁郡禄，归慰老亲思。"
"送温州学正陈希静","宋末元初","方回","多士推温学，耆儒佐冷官。虽为绛帐亚，似可锦衣看。父老时枌社，师生日杏坛。在家书宦考，三岁定朝端。"
"送程侍御二首 其二","宋末元初","方回","大门贤叔父，共载曲江春。谈笑今如梦，东南有此人。竹林犹小阮，莲社已遗民。老死看公等，烟霄要路津。"
"送程侍御二首 其一","宋末元初","方回","乘传来江表，观风遍斗南。年丰仍物贵，民瘠为官贪。浩浩良难测，元元恐弗堪。二星奏天陛，勿谓此常谈。"
"送紫阳王山长俊甫如武林五首 其五","宋末元初","方回","钱塘湖上试经过，便似秦淮玉树歌。突兀楼台新佛刹，依稀灯火旧沙河。士皆戎服骈鞍马，女尚宫妆拂黛蛾。我欲同君理轻棹，苏堤呼酒酹东坡。"
"送紫阳王山长俊甫如武林五首 其四","宋末元初","方回","儒风扫地久堪哀，谁与前朝养祸胎。真魏无年乔郑寿，杜游不作董丁来。游魂葛岭人方醉，转盼陈桥业遽灰。赖是紫阳书尚在，不随迁鼎委蒿莱。"
"送紫阳王山长俊甫如武林五首 其三","宋末元初","方回","战鼙征骑汹人寰，此道烟昏雾晦间。万世难磨朱氏学，一官来管紫阳山。穷冬硕果何曾食，沧海明珠不再还。能作春霆启幽蛰，终身我亦巷瓢颜。"
"送紫阳王山长俊甫如武林五首 其二","宋末元初","方回","纷纷肉食笑儒冠，赖有吾徒耐岁寒。心远要期来哲共，眼高不受俗书瞒。樽前笑语窥胸次，灯下工夫见笔端。好向故都求益友，归时敢作去时看。"
"送紫阳王山长俊甫如武林五首 其一","宋末元初","方回","乾淳以后学无师，嘉绍厌厌士气衰。何等淫辞南岳稿，不祥妖谶晚唐诗。三风盍遣郑声放，一日忽惊周鼎移。欧九登庸柳七弃，昭陵曾筑太平基。"
"送紫阳赵山长治台叟三首 其三","宋末元初","方回","昔年初弱冠，丙午创书堂。四海仰朱子，万山环紫阳。工夫谁久大，邃密要商量。旧日鹅湖语，端能子细详。"
"送紫阳赵山长治台叟三首 其二","宋末元初","方回","山好邻书塾，溪翁割钓矶。许时为客久，长是送人归。子去青衿喜，吾衰白发稀。会须桐荫底，酬唱羽觞飞。"
"送紫阳赵山长治台叟三首 其一","宋末元初","方回","昭代英髦盛，文儒气数还。天明黄道日，地重紫阳山。斗食三年内，孤灯午夜间。晦翁元不死，钻仰定睎颜。"
"送溪堂方先生五世孙观归马金","宋末元初","方回","河南迁汉歙东乡，迁歙西乡自有唐。溪老堂堂首科级，茅田亹亹冠文场。考亭郢鄂桑梓友，孝庙乾淳鸳鹭行。五世贤孙吾获识，根源同是洛阳方。"
"送慵庵不及用韵奉寄","宋末元初","方回","东城追迹过西关，桥上纷纷送客还。携酒踟蹰才水次，鸣珂躞蹀已云间。摘茶贸食民尤窭，掘蕨烧畬土不閒。细为明时问疲俗，往来亦足当游山。"
"送歙尉牛宝臣","宋末元初","方回","身骑瘦马著练衣，能俭谁云俸入微。延礼老儒令子拜，束钤蛮卒到村稀。向来髯漆今成雪，此去袍青合换绯。为报乡邻索南物，锦囊惟有好诗归。"
"郡送桃符戏书","宋末元初","方回","狂颇如豪拙似痴，人难忍者我能之。六旬老境三椽屋，四海虚名万首诗。不惜黄金偿酒债，犹将白发缀花枝。儿孙十辈谁家有，心事唯应造物知。"
"重至秀山售屋将归十首 其十","宋末元初","方回","田园亡失后，儿女长成时。救急终无策，纾忧漫有诗。数年为去计，今日是归期。把酒东篱处，黄花剩几枝。"
"重至秀山售屋将归十首 其九","宋末元初","方回","离乱斯人致，艰危我辈当。浑沦俄破碎，桀黠尽飞扬。吐舌何能已，扪心肯自量。忍穷非左计，天象看弧狼。"
"重至秀山售屋将归十首 其八","宋末元初","方回","虽曾为太守，过似布衣贫。未足肩前辈，犹应胜近人。苦吟常不寐，得句忽如神。玉食轘东市，何如保幅巾。"
"重至秀山售屋将归十首 其七","宋末元初","方回","百战黄尘里，偷閒我亦能。隔墙呼酒友，过渡访诗僧。谩说铜分虎，宁防玉点蝇。千金牍背事，空复愤填膺。"
"重至秀山售屋将归十首 其六","宋末元初","方回","本谓驰亨轫，焉知蹈骇机。七年当郡寄，一物不家归。池□鱼犹聚，庭看竹未稀。后人低价得，应免苦相讥。"
"重至秀山售屋将归十首 其五","宋末元初","方回","赁舟归亦易，犹欠赁舟钱。残阙书难售，空宽宅尽捐。俊□吾所惯，幼稚自堪怜。生世都能几，严州十二年。"
"重至秀山售屋将归十首 其四","宋末元初","方回","全家先去尽，父老莫依依。故是犹相爱，其如自合归。乱山回醉眼，急雨迫寒衣。不用空惆怅，初来计已非。"
"重至秀山售屋将归十首 其三","宋末元初","方回","高下花千树，东西屋百间。一毫非易得，双手竟空还。勇锐伤轻脱，愚冥昧险艰。全城保生齿，终觉愧衰颜。"
"重至秀山售屋将归十首 其二","宋末元初","方回","秀山山下榻，攲枕肯重来。醉任门无掩，贫知盗□□。□□终夜听，老树几年培。归橐残书少，舟轻亦快哉。"
"重至秀山售屋将归十首 其一","宋末元初","方回","无复黄金带，空馀白雪须。满城惊再至，一马与同癯。意广轻馀子，时难老腐儒。故园犹可灌，终不叹穷途。"
"重阳后三日犹热多病者死者","宋末元初","方回","重阳已过两三日，真好菊花全未开。合已楼前横雁字，却于地上汹蚊雷。爬搔最苦疮疡痒，擗踊时闻哭泣哀。南客不堪况北客，生民何罪降天灾。"
"重阳后秋感","宋末元初","方回","盛夏关防少，深秋證候知。脂寒饶涕唾，肤痒困疮痍。故国山千叠，重阳菊一枝。醉乡差可可，归路尚迟迟。"
"重游凤凰台","宋末元初","方回","重扶瘦影上荒台，万里秋阴凝不开。天地未休貔虎战，江山敢望凤凰来。是非易判元嘉事，今古难逢太白才。尊酒阑珊诗思乱，夕阳吹角不胜哀。"
"闻军过","宋末元初","方回","老胆堪多恐，焦脾更积忧。军声时汹汹，债事日悠悠。西路危单骑，东滩乏便舟。情怀无一可，风雨五更头。"
"闻舟人既畏寒复畏盗","宋末元初","方回","缥缈凌空一叶船，闭篷端类管窥天。千林尽赭当寒月，万室俱枵更俭年。未必风饕真堕指，其如草窃正垂涎。瓶梅斗汲山斋夜，曷不归欤枕石眠。"
"闻过","宋末元初","方回","秋来火伞尚高张，心定还能热处凉。自古及今谁不死，宁人负我亦何伤。缗钱琐碎争多少，杯酒纷纭说短长。旧管钓台时入梦，人间未有两严光。"
"闻汪昌宗讣","宋末元初","方回","四海旧知识，乱来俱白头。时闻一人死，身复几年留。相遇长安市，频惊□尉侯。胸中皂白事，梦逐杞天休。"
"闻汪翔甫八月十日卒去曹元会五月三日之报仅三月馀两翁皆年八十四","宋末元初","方回","甫作诗为两翁寿，岂虞相继骇予闻。八旬已过太公望，一旦俱为冥漠君。场屋少时尝张王，兵戈晚岁忽纷纭。全天所赋无遗憾，端复真修地下文。"
"闻南盗","宋末元初","方回","试与呼苍昊，云何鬨绿林。谁欤能受谏，吾欲告司箴。稍有偷生路，应无守死心。古书今不信，衰腐独沈吟。"
"闻盗","宋末元初","方回","全吴称富庶，一水忽萧条。稍辱君公察，焉容盗贼骄。浦荒櫜物谢，田落介虫饶。见说塘西路，人家总被烧。"
"闻盗发亡男雷孙墓","宋末元初","方回","得非阿瞒党，忍作发丘郎。谁实驱为贼，官今视若常。故无金椀出，岂有竹书藏。风俗衰如此，非徒痛此殇。"
"闻移东兵剿南贼","宋末元初","方回","破贼须先易，行军要出奇。霆轰当不测，乌合本无知。夏税催科日，秧田插莳时。扫除如少缓，两不便公私。"
"除夕再用韵答仁近二首 其二","宋末元初","方回","多公二十岁，此夕感尤深。颇觉北风转，不堪西日沈。醉喧邻巷语，愁动故乡心。七帙从今始，菟裘可缓寻。"
"除夕再用韵答仁近二首 其一","宋末元初","方回","多公二十岁，筋力早衰微。弃物犹残历，童心更美衣。春光终古在，人事逐时非。但愿干戈息，无庸咏戍薇。"
"除夕前一日记事","宋末元初","方回","残腊先班隔岁春，匆匆五十九年人。一朝一暮即除夜，万是万非馀病身。老子附炉无奈痒，小儿索纸卒难嗔。仆衫婢粉犹閒事，欠馈时官欠饮邻。"
"除夕前大雨雪立春已八日","宋末元初","方回","行园似觉褐袍单，拣好梅枝子细看。节近年年多雨雪，客来草草治杯盘。故知更事无如老，岂谓交春便不寒。气数已回终是好，明朝红日上云端。"
"首夏二首 其二","宋末元初","方回","寒燠分时序，生成续化工。窃迟登麦日，肯怨落花风。春气何曾绝，天机岂易穷。谁云老圃淡，早著石榴红。"
"首夏二首 其一","宋末元初","方回","晒茧未缲丝，晴天麦最宜。树阴常独立，禽语不吾疑。苦笋烹胜肉，新茶嗅醒脾。薰风吹此句，突过一春诗。"
"俳体戏书二首 其二","宋末元初","方回","世变茫茫不可期，珊瑚作婢捣黄糜。八千里有假附子，二十年无生荔枝。司马梦迷苏小小，屏山诗痛李师师。祇应骨朽心犹在，倒海难湔万古悲。"
"俳体戏书二首 其一","宋末元初","方回","拟训诸郎业典坟，浪嗔众富醉红裙。千金子拥三千客，万户侯提百万军。带索荣公知不羡，饮瓢颜子定无闻。渊明肯仰宣明面，早办棺前自祭文。"
"倚梅观雪","宋末元初","方回","空山浩浩朔风吹，萧飒如蓬两鬓垂。独倚寒梅看远雪，合呼美酒赋新诗。剡舟地迥何由往，陇驿天遥亦谩思。忽忆立年湖上事，金樽银笔永无期。"
"凉夜","宋末元初","方回","挂屋星河淡，环窗草树幽。灯昏天欲雨，簟冷夜初秋。尚觉孤身健，能忘满腹忧。去年田事薄，犹复有微收。"
"哭川无竭禅师二首 其二","宋末元初","方回","几登潇洒阁，共坐听松风。异骨癯僧健，多魔老守穷。是身终有死，何物不成空。岂料龙钟老，题诗先哭公。"
"哭川无竭禅师二首 其一","宋末元初","方回","师令题画像，圆寂十朝前。拙句应曾见，微痾竟不痊。笑谈犹可想，偈颂总堪传。千柱攒金碧，辛勤二十年。"
"哭方碧山前惠州同知 其一","宋末元初","方回","同宗多两岁，官学幸同门。去夏才相别，踰旬遽□□。□□淹逆旅，公已见曾孙。二子言将葬，惊嗟欲断魂。"
"哭方碧山前惠州同知 其二","宋末元初","方回","四年登八十，寿过古来稀。辞郡非关瘴，思亲自合归。千诗存老笔，二纪掩閒扉。鸡絮临筵几，随潮夜梦飞。"
"哭鲍景翔鲁斋 其二","宋末元初","方回","高年开八帙，细字尚亲抄。已矣蝇头笔，谁其凤觜胶。能传言外意，始识画前爻。此老埋黄壤，纷纷叹面交。"
"唁织蓑翁","宋末元初","方回","系马篱边树，春初此叩扉。行人求茗饮，老父售蓑衣。忽已空无物，云何去不归。杵亡石臼破，残麦化蛾飞。"
"唐閤门挽诗三首 其三","宋末元初","方回","异日烟霄梦，终身水竹居。早交天下士，尽读世间书。汉祚金刀末，江流玉树馀。兴亡较功罪，元不涉樵渔。"
"唐閤门挽诗三首 其二","宋末元初","方回","儿子与门生，东篱忆送迎。吾虽愧光禄，独幸识渊明。爱酒终成疾，工诗早得名。晁家鸡肋集，已足继新城。"
"唐閤门挽诗三首 其一","宋末元初","方回","除布何飘骤，偾亡足败伤。宁歌紫芝曲，自老白云乡。兵息潢池弄，书全屋壁藏。铭碑端不愧，今代蔡中郎。"
"夏日","宋末元初","方回","多病情怀懒，新晴草木光。倦骸扶老瘦，幽径息阴凉。家瘠盘餐俭，村荒籴价昂。岂无可忧者，得句暂能忘。"
"夏自然惠五言古体久之以律体和谢","宋末元初","方回","古五言诗今罕见，把看愈久愈精神。何能笔下有斯作，似觉眼中无此人。政用整严藏细润，元从冷淡出清新。著鞭更与追陶谢，莫向齐梁踵后尘。"
"夏夜闻雨","宋末元初","方回","可以逃袢暑，征徒盍少休。病多全为老，醉极暂无愁。雨气昏灯夜，蛬声古屋秋。钱塘湖上路，到日与谁游。"
"夏商","宋末元初","方回","牛下悲哀宁戚讴，捐汤置禹此何由。父初传子风差薄，臣至干君德转輶。归启旧家犹几在，升陑众旅已相仇。何人得似彭铿寿，见夏为殷复见周。"
"家书","宋末元初","方回","倚楼閒看雨，已下又重登。困入春深剧，愁逢日暮增。家书闻子病，时事说兵兴。流汗才挥扇，风寒忽似冰。"
"徐制准挽辞","宋末元初","方回","纷纭钟鼎误公卿，孰与山林保令名。不共鹄袍争举业，早令熊辔绍诗声。人间倏忽惊兴废，物外从容了死生。何限貂蝉无葬地，一丘风月自佳城。"
"徐逊绵题三贤祠堂诗有云士死惟留姓与名天下第一议论也再赋二首 其二","宋末元初","方回","黉宇祠堂塑像新，两朝邦伯间邦民。没身不朽缘何事，异世相知自有人。梅魄鹤魂招处士，松心凤咮吊累臣。宫墙数仞严香火，似胜萧萧野水滨。"
"徐逊绵题三贤祠堂诗有云士死惟留姓与名天下第一议论也再赋二首 其一","宋末元初","方回","殷仁周寿缺圆形，释宝仙清笑乞灵。何限台阶隆爵位，谁堪鼎足并仪形。岁寒臭味松梅竹，乾象光芒日月星。野服不殊人品似，年年蘋藻荐芳馨。"
"悔少作","宋末元初","方回","崛强轮囷谓绝奇，刮摩剔抉更多疑。彭门峻步勤除道，栗里高风晚得师。乃后容赊十年死，定应全废一生诗。根柯直待如铜石，始是参天溜雨时。"
"挽分水柳溪何处士二首 其二","宋末元初","方回","历数更端后，英雄崛起间。子真逃谷口，角里老商颜。德共三槐远，名堪五柳攀。知贤惭拙守，论撰幸藏山。"
"挽分水柳溪何处士二首 其一","宋末元初","方回","太学师名士，初踰志学年。树萱竭甘旨，肯室擅林泉。盗踵兵戈起，家并里社全。陈蕃旧悬榻，惜未致斯贤。"
"挽吕襄阳","宋末元初","方回","将军报国寸心丹，满眼儿孙尽好官。一品已颁新印绶，九重犹许旧衣冠。碑存岘首怀羊祜，箭著浮图恨贺兰。公论百年应自定，且留忠节后人看。"
"挽艮岩梅府卿 其一","宋末元初","方回","庚午昔同朝，权臣狠且骄。至尊俱芥视，大物遽冰消。密勿毗廊肆，艰难驾使轺。丝毫心有愧，寿肯到今朝。"
"挽艮岩梅府卿 其三","宋末元初","方回","改卜龟图后，閒居二十年。商颜才聘币，剡曲竟回船。□□无虚日，粢盛有薄田。何须似裴李，绿野及平泉。"
"挽艮岩梅府卿 其二","宋末元初","方回","往事括囊坤，元魁罪忍论。咸淳君蔑有，德祐国能存。委曲都司笔，侵寻亚从门。惟公独不肯，手板倒桓温。"
"旅况戏题","宋末元初","方回","行役亦何聊，听予旅况谣。水须分岭顶，路必过山腰。早问人求店，无轻马度桥。衣袍不解带，侧卧几寒宵。"
"旅穷中报生孙名曰守","宋末元初","方回","瘦面皴肌暗自扪，薪殚粲尽复空樽。浪言官至同三品，且喜家生第四孙。孰谓将军骓不逝，其如处士菊犹存。忍穷守道吾心定，胙土专城莫更论。"
"旅闷十首 其十","宋末元初","方回","浩浩观今古，憧憧角利名。学如未闻道，死似不曾生。琐碎禽虫语，芳鲜草树荣。过时随变灭，历代几公卿。"
"旅闷十首 其九","宋末元初","方回","升沉元有命，不在巧谋身。政使魁廷彦，兼能位谏臣。一时侪恶党，百世号憸人。所得都能几，风花瞬息春。"
"旅闷十首 其八","宋末元初","方回","西湖西畔路，死魅复游魂。早作千年调，能容一尺浑。国刑修己怨，王爵报私恩。纵许留遗孽，终无令子孙。"
"旅闷十首 其七","宋末元初","方回","运启奎占瑞，途殚彗告危。晚生违盛际，后死值衰期。何啻三归备，宁虞九鼎移。焉知专夜妾，竟孕别人儿。"
"旅闷十首 其六","宋末元初","方回","年饥身复病，食尽药无良。此老何其窘，于诗自不妨。暑窗从纸破，晴井放绳长。稍觉愁眉展，初秋夜欲凉。"
"旅闷十首 其五","宋末元初","方回","吟窗委巷间，四顾尽尘阛。屋角才孤树，楼西仅远山。群饥乌谩噪，高举鹄容攀。夜静看星斗，秋风喜渐还。"
"旅闷十首 其四","宋末元初","方回","彼姝复此粲，人面外堪看。鹦鹉虽能语，芙蓉岂耐寒。舌甜元可畏，背毁更多端。昵昵徒为耳，云龙许控抟。"
"旅闷十首 其三","宋末元初","方回","旧观繁华绝，馀风巧伪滋。人穷何不至，俗薄故堪嗤。敝帚犹艰借，劳薪自暗炊。扶摇九万里，遥谢庶风雌。"
"旅闷十首 其二","宋末元初","方回","久閒仍久客，焉敢罪奴僮。灶下横蛇蜕，门前积马通。分衣犹恶敝，彻馔即闻空。儿子扶行好，秋溪望乃翁。"
"旅闷十首 其一","宋末元初","方回","病恐医难谢，贫惊籴愈昂。未甘频饵药，只欲暂休粮。暑殆无凉处，饥容有熟乡。归欤谋藿食，不敢畏秋阳。"
"晓发秀州城南","宋末元初","方回","较似苏湖郡，无山四渺然。近城先见塔，出户即乘船。晓泽升红日，秋光际碧天。稻粱无不足，最忆旧丰年。"
"晓枕","宋末元初","方回","春来何事客江城，攲枕怀人意屡惊。遥夜欲明风雨止，老人无睡鼓钟清。苦难辞酒真成病，强欲酬诗曲徇情。竹密花浓归去好，万山深处听莺声。"
"晓思","宋末元初","方回","霜天钟鼓趣晨兴，老我无毡脚似冰。千骑马尘跑玉勒，一枝梅影伴香灯。年当致仕元无位，心亦怀归苦未能。政用括囊保衰暮，可劳妒妇愤填膺。"
"晓起","宋末元初","方回","夜凉无寐起吟诗，正是秋风欲动时。百尺楼高蟾独挂，五更钟过马交驰。道怀了了元无事，世故纷纷总不知。但欠山头埋骨穴，归欤分付与诸儿。"
"涌金门城望五首 其五","宋末元初","方回","风入松词万口传，翻成馀恨寄湖烟。难寻旧梦花阴地，剩放新愁雪意天。战罢閒堤眠老马，宴稀荒港泊空船。此心拟欲为僧去，政恐袈裟未惯穿。"
"涌金门城望五首 其四","宋末元初","方回","曾向西湖醉写诗，衰年六十叹飙驰。一毫无补承平世，万事俱非老死时。三竺禅窗猿已化，八梅吟冢鹤应悲。花秾月艳今如梦，卧听长桥笛夜吹。"
"涌金门城望五首 其三","宋末元初","方回","天回地转事云轮，湖葑山榛色渐陈。坠珥遗钿如隔世，攲楼倾榭最愁人。一钱物变千钱直，十户民惊九户贫。犹有沙河塘上路，卖花声作旧时春。"
"涌金门城望五首 其二","宋末元初","方回","左看城阙右看湖，辗翠蹄红路欲芜。君子颇闻梁上有，丽人何至水边无。他时公论谁良史，往日虚名几腐儒。地下西施应冷笑，不缘红粉解亡吴。"
"涌金门城望五首 其一","宋末元初","方回","萧条垂柳映枯荷，金碧楼空水鸟过。略剩繁华犹好在，细看冷淡奈愁何。遥知堤上游人少，渐觉城中空地多。回首太平三百载，钱王纳土免干戈。"
"烟雨楼","宋末元初","方回","楼压重湖实壮哉，楼前图画若天开。鸥从沙际冲烟去，燕向花边捲雨来。傍柳一桥相掩映，隔林双塔共崔嵬。栏干倚尽催诗处，晴日须来三四回。"
"留钱塘十二年","宋末元初","方回","一纪钱塘去未能，寒梅凉菊暑天冰。春风七宝山头寺，夜雨三茅阁上灯。和靖不生无隐士，道潜如在可诗僧。大船相聚惟歌舞，小舫渔翁采芡菱。"
"留题槃隐高士王子由书斋","宋末元初","方回","万宇横陈碧瓦齐，浓岚淡霭总诗题。隔江烟树窗中细，过海风樯槛外低。琴仅可弦星半缺，壁应欲画雪新泥。《南华》卧读两三卷，犹喜晴檐日未西。"
"病中夜思","宋末元初","方回","垂及七旬叟，行将三伏时。归期秋未定，病势夜尤危。眼困终难寐，心明尚可医。阴寒伺阳燠，间隙不容丝。"
"病后夏初杂书近况十首 其十","宋末元初","方回","一切牵缠断孟劳，何金为带紫为袍。老从杨柳樱桃去，醉肯螟蛉蜾蠃豪。共庆龙从乾五会，谁工雉食鼎三膏。折腰彭泽不归去，未必东坡肯和陶。"
"病后夏初杂书近况十首 其九","宋末元初","方回","妙年刚谓世无愁，汗漫猖狂万里游。梦里讲经天竺国，醉中横笛岳阳楼。散花女已无踪矣，老树精今尚在不。咋舌噬脐更摇手，颜瓢曾瑟外何求。"
"病后夏初杂书近况十首 其八","宋末元初","方回","富儿肥马跃雕鞍，同伴何由识木兰。拄杖扶携元未老，交床随逐本无官。三叉路口人心异，百尺楼头客眼寒。黠鬼老狐足妖怪，架中閒摘旧书看。"
"病后夏初杂书近况十首 其七","宋末元初","方回","今年春夏极穷忙，日检医书校药方。甫得木瓜治膝肿，又须荆芥沐头疡。一生辛苦身多病，四至平和脉尚强。寿及龟堂老睦守，不难万首富诗囊。"
"病后夏初杂书近况十首 其六","宋末元初","方回","六年三潦困馀黎，谁识他年旧浙西。靡有孑遗何可忽，不知归去果安之。属方理屋又闻漏，垂欲出门仍畏泥。家在穷山乱云外，自惭无策救儿饥。"
"病后夏初杂书近况十首 其五","宋末元初","方回","初扫蚕今欲茧时，无朝无暮雨垂垂。渔家长价蓑衣贵，种户流涎麦饭迟。跬步过从难跋涉，等閒脱著系安危。肉芝石髓身中有，可向山灵遽朵颐。"
"病后夏初杂书近况十首 其四","宋末元初","方回","客楼卧病过花时，老态如狂复似痴。甚欲不餐烟火食，颇能时赋草茅诗。馀生自晓寸关尺，他日谁传髓骨皮。少许青梅倾斗酒，心醒貌醉尔焉知。"
"病后夏初杂书近况十首 其三","宋末元初","方回","骎骎七十保馀龄，鱼眼无眠夜夜醒。魂梦不迷神女雨，形容欲似老人星。参同契注房中术，归去来辞座右铭。却笑空王太肤浅，张皇浪说八师经。"
"病后夏初杂书近况十首 其二","宋末元初","方回","怯寒重著旧绵裘，已见盆栽坼绛榴。自厌一春常服药，忽惊半月不梳头。画评懒与痴儿辨，诗序难禁晚进求。带砺有盟犹未保，当时谁识种瓜侯。"
"病后夏初杂书近况十首 其一","宋末元初","方回","含桃豌豆喜尝新，罂粟花边已送春。岂谓单衣挥扇手，仍为败絮拥炉身。唾壶甫换痰仍满，药贴多誇料不真。火热冰寒但绝欲，世间疫疠本无神。"
"真定路教授鹿泉李君丁亥五月十二日巳时生紫阳虚叟方回丁亥五月十一日巳时生相遇旅邸同登酒楼各出新诗遂成老友","宋末元初","方回","邂逅相逢两秃翁，亥年巳月巳时同。偶先一日敢争长，各及七旬俱固穷。尘世谁能吟鬓白，少年莫笑醉颜红。累朝南北兴亡事，合徵公为太史公。"
"袁兴国挽词二首 其二","宋末元初","方回","气化神如在，名高志未伸。文章坡老笔，丰度华阳巾。恺悌州符屡，旬宣阃画频。鼎台袖吾手，覆餗彼何人。"
"袁兴国挽词二首 其一","宋末元初","方回","忆昔予初筮，南楼丈席陪。观星忧世事，玩日叹时才。稍讶无周梦，悬知有郢哀。魂今招不得，天尚鉴灵台。"
"读子游近诗复次前韵二首 其一","宋末元初","方回","江湖流辈互相高，刻楮抟沙漫自劳。孰肯剖肠湔垢滓，始能落笔近风骚。通疏障碍河东注，剔抉幽微鬼夜号。汉魏以来数人耳，曲须和寡始为遭。"
"读子游近诗复次前韵二首 其二","宋末元初","方回","射至于侯又中侯，盍求诸己勿人求。欲升海底珊瑚树，不藉沙边舴艋舟。急要瑳磨删俚语，可容藻鉴徇常流。端能过我论兹事，一听盆缫轧轧抽。"
"读太原王氏家记二首 其二","宋末元初","方回","中原表表日星垂，积善传家泗水湄。一瓣心香邹国庙，八分手笔峄山碑。检身粹行言相应，报国精忠孝可移。千万人中无一二，庭闱偕老及期颐。"
"读太原王氏家记二首 其一","宋末元初","方回","卧冰公相旧家声，纪载铿锵乐九成。大姓江山同久远，雄文日月竞光明。双亲强健跻高寿，两纪休閒致盛名。冠豸澄清聊一出，万钟千驷未为荣。"
"读方处士墓志挽诗题其后阎集贤承旨文赵翰直书傅学士序","宋末元初","方回","瑰文宝翰勒坚珉，薤露诸篇序更新。凤阁鸾台三学士，羊裘鱼钓一诗人。登金竞奋凌云笔，埋玉如瞻垫雨巾。逢掖的过二千石，九原不死气如神。"
"读四明尊尧集","宋末元初","方回","大道行天如日月，群儿簸弄竟何如。自悲责沈曾为学，安得尊尧更有书。义胆轮囷千古在，神州攻战百年馀。诬辞逆像今俱已，犹恐忠贤恨未祛。"
"读宣枢南山朱公遗集二首 其二","宋末元初","方回","廿年前一见，池口卸帆亭。老子髯初雪，门生鬓未星。汉衰诸葛死，楚恨屈原醒。恻怆观遗集，犹欣有宁馨。"
"读宣枢南山朱公遗集二首 其一","宋末元初","方回","疽根蟠阃内，命也可由人。蜀雪犹坚壁，江风已震邻。功名拘气数，文字见精神。仰药临危日，何曾爱此身。"
"读旅闷诗再赋","宋末元初","方回","身心喜自如，贲趾出无车。官职休停后，田园废荡馀。宁从若敖馁，不奉子公书。折槛今烟草，朱云气未舒。"
"读素问十六首 其十二","宋末元初","方回","凡火以水沃，无不立销灭。龙火行雨中，沃水乃愈烈。甚者则从之，不以寒治热。后主先所因，神圣有秘诀。"
"读素问十六首 其八","宋末元初","方回","方隅各有四，明堂朝八风。圣人以治世，不受外邪攻。方士祠太一，贵神分九宫。祸福初不验，徒用欺盲聋。"
"谁识","宋末元初","方回","梅花香未已，早是杏花时。身老春游倦，心恬夜梦知。百杯圣俞酒，万首放翁诗。肉眼今谁识，神仙世有之。"
"钱塘人来","宋末元初","方回","宿收家信醉慵开，早报潮船泊岸隈。钓濑儿将诗箧至，钱塘人索酒钱来。道途奔走动千里，时节挨排聊一杯。新岁雪晴看吾圃，歙城亦有马城梅。"
"偶书","宋末元初","方回","忽明诗眼一萤飞，夜读楼头暑暂微。多醉少醒忘世故，易消难长察天机。郭中令考书廛隐，公冶长篇过古稀。正尔山林可投老，果何所恋不思归。"
"偶亦夜坐用前韵","宋末元初","方回","林禽畏冷暮争归，水上荒城早阖扉。敲月会棋迎皂衲，斧冰供茗唤青衣。龁萁老马厩中响，瞰烛痴蛾窗外飞。忽报楼头禁钟动，平生乐事叹今稀。"
"偶读戏书","宋末元初","方回","万物乾坤判女男，始终玄理要精探。九还七返无成说，一守三存亦浪谈。未必阳神正解出，可怜痴计谩多贪。谁能唤起梅花梦，生死何为十有三。"
"宿东松寺","宋末元初","方回","一僧垂乱发，杉阁夜寒饶。开锁容铺榻，求钱为造桥。猕猴窗外啸，鼯鼠烛前跳。岳笔亲题坏，前朝恨未销。"
"宿曹西畴宅大雨","宋末元初","方回","竹树环斋馆，真宜听雨声。不堪终夜急，似欲阻人行。薄醉眠难熟，多思梦辄惊。漏床正当面，移枕屡纵横。"
"宿湖口县","宋末元初","方回","江湖分合处，风水互东西。官禁收灯早，民居结苇低。二孤流俗误，九派旧踪迷。剩有登临兴，春霖满路泥。"
"寄仇仁近白廷玉张仲实京口当涂江阴三学正兼述新岁阴雨春寒有怀","宋末元初","方回","同时纠正诸侯学，铛脚相邻总钜邦。足可养廉三斛米，未妨温故一灯窗。有人北面求宗旨，无事东流送大江。向道紫阳山色好，何为不肯溯溪泷。"
"寄平江王元俞治中并呈孟君复总管","宋末元初","方回","两玉人俱出相家，一时顿有富才华。登楼赋咏追王粲，落帽风流致孟嘉。未肯一茎生白发，相逢九日醉黄花。苏台欲往何由得，独立吴山眺晚霞。"
"寄刘伯宣南昌","宋末元初","方回","西浙东江昔袂分，洪都湓浦忽相闻。才看陶令门前柳，却忆滕王阁上云。何处鱼蛮能避役，无边鲸海尚行军。诗书胸次堪筹国，定不专凭柱后文。"
"寄老山张鹏飞御史","宋末元初","方回","通袖风霜手，挥毫雅颂音。柄臣曾见惮，素士许同吟。包括沧溟浅，蜚腾岁月深。一朝梦惟肖，槁草仰商霖。"
"寄伯宣尚书士常吏侍二首 其二","宋末元初","方回","贫与身仇病作魔，春来为况复如何。梅花未了桃花动，诗债犹稀酒债多。剩喜故人跻要路，稍令閒客藉馀波。吏廉岁稔兵氛寝，是处江湖可一蓑。"
"寄伯宣尚书士常吏侍二首 其一","宋末元初","方回","林下休官已七年，新闻偶到白云边。一时人物归司命，二老儒臣筦吏铨。严子钓台跧旧隐，山公启事玷群贤。驱驰力尽心徒在，聊信归鸿寄短篇。"
"寄呈吕道山于八桂","宋末元初","方回","朅从歙浦来湓浦，闻自全州入桂州。倚俟先生还北棹，定容小子到南楼。甘留旅琐缘何事，积受恩私愧未酬。但愿岁时一相见，萍踪从昔惯漂浮。"
"寄寿牟提刑献之巘 其一","宋末元初","方回","七十閒人两地仙，恰如同见会昌年。诗名我愧刘宾客，心事君真白乐天。致仕元无官爵累，藏书各有子孙传。磻溪淇澳可齐寿，入相封侯恐未然。"
"寄寿牟提刑献之巘 其二","宋末元初","方回","乃翁曾记脱靴亭，直节高风有宁馨。知命时年弃轩冕，传心学问本家庭。饱餐霅水仍苕水，高揭文星更寿星。我亦七旬乃雌甲，林惭涧愧负山灵。"
"寄张鹏飞浙东","宋末元初","方回","政是清和四月天，马头无数好山川。千花果熟黄莺树，百谷秧深白鹭田。汉传风霜驱使节，越溪冰玉劈吟笺。四州士友相吟送，应羡风标似谪仙。"
"寄赵宾旸二首 其二","宋末元初","方回","才疏意广道难行，深入穷山隐姓名。自分一瓢终陋巷，谁知五马昔专城。去年是处兴兵甲，此老无人问死生。忽忆杜微今七十，寄声聊见不忘情。"
"寄赵宾旸二首 其一","宋末元初","方回","秀亭山下旧吾庐，十二年邻长者居。近别复经三换历，相疏不寄一行书。诸郎已了婚姻未，所至堪怜盗贼馀。老我种瓜生事拙，想君更苦食无鱼。"
"寄康庆之钱塘二首 其二","宋末元初","方回","暮年生计乏从容，六秩临头万事慵。官酒河豚如有毒，故姬秋燕已无踪。往来迎送犹多事，俯仰炎凉竟少悰。独□已知心欲去，西湖同赏木芙蓉。"
"寄康庆之钱塘二首 其一","宋末元初","方回","奕品深参古烂柯，笔踪傍出旧临河。诗成不觉千篇易，书读曾踰万卷多。壮士玉关汗血马，美人南国采莲歌。俊游奇观平生事，将相其如此老何。"
"寄彬州孙通守振武闻溯湘将至八桂","宋末元初","方回","南斗之南八桂林，携琴欲觅旧知音。想君湘水花边路，识我衡阳雁外心。偪侧甲兵询动静，艰难书问畏浮沉。相烦为报真消息，莫待春江柳色深。"
"寄董总管文卿精春秋连为太平姑苏二大郡","宋末元初","方回","春秋家学汉醇儒，才尹当涂又尹苏。光价九霄悬日月，爱思两郡甲江湖。蛾眉采石风前笛，橘里长桥□后鲈。太白季鹰俱不及，□□□□拥菟符。"
"寄集贤阎子静学士","宋末元初","方回","新年七十一衰翁，此道心知万折东。名位集贤唐学士，文章内相陆宣公。两朝纶浡倾前古，四海绅緌立下风。手把一枝梅欲寄，江南岁暮待春鸿。"
"寄题九仙俞君竹屋","宋末元初","方回","竹绕屋之外，屋中人定贤。戛风疑有客，搅雨不妨禅。勿起青奴想，毋垂玉版涎。新梢添秀色，长日照吟编。"
"寄题冯君宁国梦堂","宋末元初","方回","六如第一伽陀字，堂扁剩传弹铗冯。肖象谓当求傅弼，伤麟无复见姬公。发棺义已参坡老，札闼嘲犹忆醉翁。栩栩侯王热人眼，渠知身落大槐宫。"
"寄题毕氏鲤潭寿藏","宋末元初","方回","阴德蒙泉日夜流，使君乡社号千秋。方闻寿倒三松咏，遽作身随一锸谋。谁谓滕公居此室，何云文子乐斯丘。穴中得石如金槊，定有人封万户侯。"
"寄题佛智忠禅师实庵 其二","宋末元初","方回","实翁大笑笑虚翁，自辟新庵地几弓。万事我俱捐堕甑，百年公已办幽宫。恢张远算遗身后，跳脱迷魂出梦中。智了愚冥莫分别，乾坤黄落一秋风。"
"寄题佛智忠禅师实庵 其一","宋末元初","方回","皴皮槁项换儿童，依旧恒河见性同。作茧蚕宁长恋叶，蜕形蝉待别嘶风。双趺可逐茶毗尽，只履谁知窣堵空。设土馒头诳人眼，新罗鹞子过天东。"
"寄题汪君秀山高处","宋末元初","方回","秀山高处我未到，想见斯人独啸歌。静赏奇云临翠巘，醉吞朗月上银河。异香染笔花间写，清影摇衣竹里过。愧无健句凌空阔，奈此天边绝景何。"
"寄题济南蒋氏务本堂","宋末元初","方回","人生真乐在田庐，几顷膏腴几卷书。遴选友朋研简册，抚存僮仆课犁锄。紫荆一树永无恙，丹桂五枝应有馀。孝弟俭勤植根柢，时闻佳气又充闾。"
"寄题赵高士委顺山房","宋末元初","方回","红尘回首即蓬莱，辛苦龙门枉曝鳃。道与时行谁不愿，心为形役自堪哀。閒观刘项临棋局，笑挹羲农入酒杯。欲乞长年仗青鸟，三危天远肯重来。"
"寄题桐君祠","宋末元初","方回","问姓云何但指桐，桐孙终古与无穷。遥知学出神农氏，独欠书传太史公。可用有名留世上，定应不死在山中。休官老守惭高致，政恐犹难立下风。"
"寄题婺源程氏得寓亭","宋末元初","方回","今醉翁遨古醉乡，斯亭有路到羲皇。九流人品杯中物，万卷家书膝上郎。山意相迎随步好，花阴独立满身香。临风诗思谁能画，想见津津喜色黄。"
"寄题德清周氏牡丹花台","宋末元初","方回","百品千株养牡丹，远同京洛近新安。种非富贵不能种，看到子孙方是看。麟脯琼浆金凿落，蛾眉翠袖玉阑干。天香易赋难陪席，政恐诗翁骨相寒。"
"寄赠集虚孟高士","宋末元初","方回","天地春藏冻核中，时来蜂蝶鬨东风。万端变化根无极，一寸灵明裹太空。妙处千江分朗月，飘然六合点飞鸿。守玄知默交龙虎，肯泥丹炉子午红。"
"寄魏景山","宋末元初","方回","长桥身作长城梦，南五湖天北济淮。重听吴歈怜我老，忆骑塞马与君偕。田园粗有何须侈，子婿俱贤岂不佳。七十六翁如未死，便邮一纸更忘怀。"
"寄魏鹤台并呈虚舟","宋末元初","方回","损益相因俯仰间，人才世事颇相关。熙丰消息黄龙府，濂洛源流白鹤山。此道不随高岸改，吾徒宁作野云閒。世家但保书灯在，莫羡云霄玉笋班。"
"得存心书诉贫","宋末元初","方回","务得终多惧，图全敢叹穷。懒能争口腹，差觉负儿童。客久丛咨怨，年衰绝变通。云台少冯衍，未必尽人雄。"
"惜芍药再赋","宋末元初","方回","元方除却牡丹兄，俗紫凡红敢竞名。天女散花虽不染，道人养马岂无情。一芽才动看承久，千蕊俱空断送轻。三万卷书总零落，匹如风雨未须惊。"
"断酒半月馀","宋末元初","方回","毒手遭风伯，危机伏醉乡。不成摩诘病，未悔次公狂。饮器质钱尽，酤垆添价昂。酒徒容改事，瓦碗茗芽香。"
"晚春","宋末元初","方回","典尽寒衣未觉贫，独留破砚伴顽身。不堪苦雨思晴日，肯为残花怨晚春。驱逐忧愁如有道，脱逃老死可无人。悬知兴坏皆常理，且喜朱樱又食新。"
"晚望","宋末元初","方回","万事何堪挽，江流日夜东。年华三戒后，心绪四愁中。待雪登危阜，观星仰暗空。夜寒天地黑，几室有炉红。"
"晚望浒墅","宋末元初","方回","太湖晚山雨，白鸟去冥冥。古冢多无后，荒祠或有灵。异峰搀石骨，远树耸人形。兵革已苏息，废田蒲稗青。"
"晚晴","宋末元初","方回","油泥方滑道，返照隔楼明。年已如秋老，心犹爱晚晴。鼓刀宁异遇，带索定徒行。倚遍阑干夜，寒砧处处声。"
"晚晴又赋","宋末元初","方回","疾风吹怒雨，天地闭青春。眼忽惊晴色，心如见故人。迁莺元未老，战马渐无尘。黄鹤楼前路，轻帆好问津。"
"晚登涌金门城望湖","宋末元初","方回","烟昏日落更谁知，四十流年一饷时。水次梅花应独笑，城头老子尚能诗。画船绿幕今如梦，雪鬓苍颜只自悲。淡抹浓妆有馀态，西施终是老西施。"
"晨起二首 其二","宋末元初","方回","蚊蚤宵为梗，葵榴晓可观。偶无酲待解，自觉寝难安。深癖穿蒙密，幽阴度屈盘。忽惊一点露，滴人发间寒。"
"晨起二首 其一","宋末元初","方回","近市招医士，空庖督爨奴。膻荤犹可绝，药饵岂容无。既欲营猫饭，仍当续马刍。晨兴百需缺，独喜见吾雏。"
"望大江","宋末元初","方回","春草茫茫阔，春江渺渺流。断魂欲谁诉，极目使人愁。更过天垂处，应无地尽头。豪商似差乐，槌鼓发盐舟。"
"望庐山怀旧","宋末元初","方回","夜入庐山路，开元万柱宫。穿廊石渠水，凉座竹林风。羽客谈霏雪，星郎气吐虹。劫灰如可问，无复昔人同。"
"望湖","宋末元初","方回","涌金楼下路，小艇尚堪呼。衰疾吾如此，湖山了不殊。兴亡忽今昔，红绿自莲蒲。近说迁渔户，穷鳞气稍苏。"
"梅","宋末元初","方回","玉楼仙去老逋坡，天下诗人奈尔何。茅舍一枝元不少，水村千树未为多。力排杀气回元造，善保阳神养内和。暗处寻香疏认影，可容冶思羡凌波。"
"梅雨大水","宋末元初","方回","积年梅雨动兼旬，咎證源源殆有因。狐假虎威饶此辈，鼠穿牛角念吾民。涎流白饭难侥倖，汗滴青秧浪苦辛。曲许乖龙啖梁燕，何如饥溺拯穷人。"
"梅雨连日五首 其三","宋末元初","方回","雨应犹不止，终夕汗如湍。胡蝶魂才返，蒲牢韵已残。身今栖歙谷，家尚寄严滩。江涨忽如许，乘流未觉难。"
"梅雨连日五首 其四","宋末元初","方回","骤骇寒成暑，难求簟换毡。通身都是痒，彻晓竟无眠。鼠侮猫犹幼，蚊邀蚤共儇。顺流日千里，便合上江船。"
"梅雨连日五首 其一","宋末元初","方回","蓑笠千村外，乾坤五月中。若无梅子雨，焉得稻花风。深贮陂塘满，交流畎浍通。还知周廪积，敢叹阮途穷。"
"梅雨连日五首 其五","宋末元初","方回","岂不苦于雨，江昏水迫城。市民扃暗户，军妇哭空营。萤外无灯影，蛬边有柝声。百忧馀一喜，晓望稻畦平。"
"梅雨连日五首 其二","宋末元初","方回","草树加蒙密，波涛计渺冥。似宜穿野屩，直与眺江亭。薪湿厨烟重，泥浑井汲腥。虚堂坐昏黑，时见一流萤。"
"梅魂次周斐然韵","宋末元初","方回","搜香索影夜凝神，楚些招还萼绿真。月底似逢和靖老，风前恍见寿阳人。清寒不类巫山梦，素艳全非洛浦尘。尤物有灵生幻相，凭谁貌取补之春。"
"梦作","宋末元初","方回","几年于此矣，愁鬓雪垂垂。已悟身为幻，犹能梦作诗。百骸谁不朽，一念未全衰。用尽平生力，唯吾影自知。"
"梦觉闻舂","宋末元初","方回","湖海馀生在，桑榆暮景闲。祇堪娱老圃，焉用访名山。邻屋晓舂急，客床乡梦还。江天啼鴂处，残月几回弯。"
"梧桐岭","宋末元初","方回","飞石危如坠，枯桐死不春。雾深云有虎，茅动故愁人。破屋潜饥妪，荒祠画怪神。步行牵瘦马，背汗浃寒身。"
"梧桐岭感旧","宋末元初","方回","忆上梧桐岭，江淮万里开。匡庐天外画，彭蠡地中杯。暖欲还燕雁，香应落庾梅。重来感时序，更觉子山哀。"
"淫雨","宋末元初","方回","城撼涛声上，山埋雾气中。郊原成泽国，舟楫羡鱼翁。浙右田应没，巴西雪更融。斯民恐鱼鳖，孰为诉苍穹。"
"清明日有感","宋末元初","方回","想见吾儿挈我孙，浇松烧笋杏花村。自怜久罄青蚨橐，犹喜能赊绿蚁樽。万事是非双鬓识，十人兄弟一身存。春残决合为归计，未听啼鹃已断魂。"
"清明昼夜大风","宋末元初","方回","春来不住听檐声，日色何曾作好晴。纵有花应欺老病，偶无酒亦过清明。疾风恶浪摇孤垒，危枕昏灯寄此生。西上东归皆未可，客怀端复向谁倾。"
"渔家","宋末元初","方回","全家居小艇，面色总成黧。何事偏多子，平生仅一妻。螺羹兼蚬肉，稗粥和粳粞。细省庄周语，逍遥理未齐。"
"移具饮宾旸宅次韵二首 其二","宋末元初","方回","六桥花絮骤嘶骢，岂料如今两鬓翁。痛饮竹林真得计，望尘金谷总成空。吾庐寂静专云岫，公屋宽凉傲暑风。东下西还俱未定，不妨时许笑言同。"
"移具饮宾旸宅次韵二首 其一","宋末元初","方回","垂门老柳系青骢，梦里先曾访此翁。谢朓远窗分绝景，郝隆幽腹对晴空。偕来众客无官位，拱立诸郎有父风。我寓秀山十年矣，草堂始得一樽同。"
"虚谷志归十首 其十","宋末元初","方回","衰晚真当戒，疏慵竟未能。病专从酒得，谤辄为诗兴。每悔居城市，常思绝友朋。谁来敲竹户，又见醉吟僧。"
"虚谷志归十首 其九","宋末元初","方回","月旦须终定，阳秋岂易评。麈毛空自落，牛耳可谁盟。好恶不相似，是非无太明。客来倦酬对，坚坐听松声。"
"虚谷志归十首 其八","宋末元初","方回","一出春连夏，新诗几首成。多因书土俗，稍亦记途程。删削犹无暇，传抄未可轻。近来多少俊，何敢与争名。"
"虚谷志归十首 其七","宋末元初","方回","馈篚承先问，吟笺辱暗投。驷车端肯顾，贰缶尚能谋。官妓呼难至，家姬出似羞。但令宾客喜，吾亦可忘忧。"
"虚谷志归十首 其六","宋末元初","方回","共道归何晚，犹能喜欲狂。幼儿初拜揖，痴女仅梳妆。有笔修花谱，无钱辟草堂。新添竹踰百，风径细寻香。"
"虚谷志归十首 其五","宋末元初","方回","园林百种花，更著竹交加。径别君臣药，畦连子母瓜。老夫元是我，长息最怜他。拟卖严州宅，归来共一家。"
"虚谷志归十首 其四","宋末元初","方回","浪走千山外，乾忙四月馀。隔篱分浊蚁，共座擘枯鱼。婢瘦慵施粉，儿顽失寄书。少陵亦曾尔，来往浣花居。"
"虚谷志归十首 其三","宋末元初","方回","奔走真何谓，衰颓恐不应。灸瘢疼怕雨，渴卧梦思冰。端午宜觞客，生辰欲饭僧。乍归两皆省，自笑一无能。"
"虚谷志归十首 其二","宋末元初","方回","足欲周寰宇，心终喜故乡。溪居晨漱洁，山卧暑絺凉。村酒时时醉，园花日日香。高曾先垄在，死即葬其傍。"
"虚谷志归十首 其一","宋末元初","方回","闻我解征鞍，相看喜复叹。主贫奴仆傲，兵起道途难。药许求钟乳，花先问牡丹。亲朋聊共醉，老幼幸俱安。"
"虚谷志归后赋十首 其十","宋末元初","方回","乐天在知命，行止岂人能。元亮归庐阜，延之牧始兴。时才宜政柄，老我只诗朋。何日携君手，西湖共访僧。"
"虚谷志归后赋十首 其九","宋末元初","方回","倚楼赵公子，可与共诗评。道故无终极，文须有主盟。轰雷春蛰动，贯月夜珠明。高作令吾愧，销光更屏声。"
"虚谷志归后赋十首 其八","宋末元初","方回","薄俗多端忤，残生底事成。千年惊鹤化，万里厌鹏程。能保中心定，悬知外物轻。祇嫌觅句苦，四海有诗名。"
"虚谷志归后赋十首 其七","宋末元初","方回","艳冶千金笑，喧呼六博投。不因槐枕寤，未暇草堂谋。啖菜贫犹健，簪花老自羞。五更山酒醒，何乐亦何忧。"
"虚谷志归后赋十首 其六","宋末元初","方回","四十载钱塘，诗狂复酒狂。湖山空御苑，市井尚宫妆。冶肆淆禅刹，勋门卖节堂。归来念前事，朽骨果谁香。"
"虚谷志归后赋十首 其五","宋末元初","方回","年将盈六帙，礼尚记三加。北阙昔分竹，东陵今种瓜。閒吟聊复尔，烂醉岂知他。海内能诗者，时来问我家。"
"虚谷志归后赋十首 其四","宋末元初","方回","买宅严滩上，幽栖十载馀。共怜翁失马，独喜我知鱼。宾客千钟酒，儿郎万卷书。须移歙州住，缘此是乡居。"
"虚谷志归后赋十首 其三","宋末元初","方回","涉世痴何甚，休官老自应。閒踪今野鹤，荣念已春冰。频报宣麻相，新交辟谷僧。微吟时得句，此外别无能。"
"虚谷志归后赋十首 其二","宋末元初","方回","万事何时足，不如归故乡。真能主东道，未爱博西凉。雪后春台暖，梅边夜枕香。孰堪思旷友，共隐剡溪傍。"
"虚谷志归后赋十首 其一","宋末元初","方回","卦揲家人吉，门迎稚子欢。始知乡国好，全胜道途难。砌草陈根绿，庭花冻蕾丹。春园容日涉，更敢上长安。"
"谒东坡祠","宋末元初","方回","至和嘉祐政途开，老凤将雏出蜀来。父子声名天宇小，弟兄笔阵海潮回。岷峨一气钟三杰，杜富诸贤得异材。二百年来拜遗像，堂堂直气尚崔嵬。"
"隐者","宋末元初","方回","土木形骸八尺身，碧眸如电气如神。笑拈草化烧金药，狂折花簪漉酒巾。百万生灵枯冢骨，三千世界战场尘。□□生死闲中看，闻说蓬莱浅又新。"
"雪","宋末元初","方回","老面临高不畏风，尘寰一变蕊珠宫。骤难金碧茅茨别，预喜蝗螟瘴疠空。至洁独凝群物表，太和元在极寒中。绝怜诗骨能禁许，惟有梅梢肖此翁。"
"雪中忆昔五首 其五","宋末元初","方回","忆昔湖天雪最奇，画船朝出暮归迟。忍寒赏竹怜高节，踏湿寻梅致好枝。熟醉何尝知病酒，狂吟所至动成诗。缡褷冻雀今相似，心欲高飞翅已垂。"
"雪中忆昔五首 其四","宋末元初","方回","忆昔凌晨泛雪湖，明天净地一尘无。略闻倩盼歌金缕，尽耸清扬倒玉壶。屡造庙朝终摈逐，偶登名第自囚拘。即今忍索梅花笑，死徙流离足叹吁。"
"雪中忆昔五首 其三","宋末元初","方回","忆昔华年气似云，雪湖终日醉醺醺。室家未有儿和女，宾主相忘我与君。岂信乱离生白发，犹思歌笑调红裙。扁舟一问桃源路，治乱当时自此分。"
"雪中忆昔五首 其二","宋末元初","方回","忆昔繁华侣俊游，宁知后死挂閒愁。无人复唱鱼儿曲，何处重寻燕子楼。张敞空思前汉尹，邵平谁识故秦侯。定应冥漠犹遗恨，蔗节瓜犀启夜丘。"
"雪中忆昔五首 其一","宋末元初","方回","忆昔浮蛆醉玉醅，天寒一日饮千杯。危楼拥妓临晴雪，联马呼僧认野梅。岂料暮年纫败絮，尚容永夜画残灰。间关幸脱干戈死，落魄佯狂自可哀。"
"雪中俞仲渊寄诗见怀次韵","宋末元初","方回","客囊单乏去途悠，欲诣高人未有由。如许江山明霁雪，与谁诗酒共危楼。忽惊天外来双鲤，自笑人间寄一鸥。舟滞楫胶肯予相，官河冰解即乘流。"
"雪后","宋末元初","方回","谁呵冻笔解吾愁，画到寒天欲尽头。渔子一蓑垂野钓，诗翁百尺倚江楼。光添几夜梅窗月，暖望明年麦陇秋。却忆半山服坡老，叉鱼奇韵费雕锼。"
"雪后小园","宋末元初","方回","纸色光新耸坏棂，履声松脆兀閒庭。饥禽啐砌留奇迹，枯树拿空失丑形。早与花根添曲糵，可容画手著丹青。溪西冻瀑融晴滴，欲问岩僧借净瓶。"
"雪霁次韵以忠见和","宋末元初","方回","霁色寒光滉诗眼，谢家旧赋果谁贤。无声忽讶潮包地，不夜常疑月在天。溪上过桥僧似画，楼头把酒妓如仙。老夫幸有瓶笙在，更扫空阶落叶煎。"
"雪霁冒寒","宋末元初","方回","苦寒犹强忍，空阔倚楼前。春欲回江国，人皆喜雪天。病须攻此老，穷已极今年。乘兴吾何往，西归问钓船。"
"傍观","宋末元初","方回","老桧长松玉立身，雪摧霜挫不争春。但须处士杯中物，可用明公壁后人。自审诗肩无骨相，或称书眼尚精神。南山射虎非吾事，亦复傍观野水滨。"
"喜冯伯田至","宋末元初","方回","扁舟相送浙河滨，又向苕溪住几春。雨路远来应跋涉，雪眉闻说尚精神。山城风物非他日，诗社交朋不数人。略遣后生识前辈，挥犀为洗庾郎尘。"
"喜刘元煇再至用前韵二首 其二","宋末元初","方回","诗忙去复来，侧睨笑舆台。未厌庖三韭，终难和八梅。亲朋惊逝谢，租债迫徵催。不酌开怀酒，愁眉讵许开。"
"喜刘元煇再至用前韵二首 其一","宋末元初","方回","吟袖与风飘，囊无锦可挑。频来閒话好，勿惜步行遥。煮淡蔬胜肉，燃枯草带硝。我心知此客，未易以旌招。"
"喜刘元煇至二首 其二","宋末元初","方回","诗翁今雨来，同步上荒台。草死元藏药，花穷始到梅。南方酣战急，北陆苦寒催。穷老情怀恶，因君得暂开。"
"喜刘元煇至二首 其一","宋末元初","方回","荒园槁叶飘，荠菜已堪挑。颇讶煎茶缓，元知汲水遥。日暄花迸蕾，霜过土生硝。小待谋新酝，诗朋一一招。"
"喜刘伯宣尚书至五首 其五","宋末元初","方回","于世已无求，公来特少留。相期一会面，动隔几年秋。鼎贵曾何乐，常饥亦不忧。端能专凤沼，未必胜渔舟。"
"喜刘伯宣尚书至五首 其四","宋末元初","方回","湖海襟期落，山林骨相寒。自惭知道晚，未觉忍穷难。缺米临炊籴，逢花就担看。尚能中酒圣，肯讳作诗酸。"
"喜刘伯宣尚书至五首 其三","宋末元初","方回","所至无嚬蹙，当今亦鲜哉。名誉非易致，悦服有从来。汉令更泉币，吴侬告水灾。忽闻自天下，何策可春回。"
"喜刘伯宣尚书至五首 其二","宋末元初","方回","湖滨文字饮，一别五年馀。未死须重见，将诗屡当书。事元无可说，意自不能疏。近日知来信，顽躯百病除。"
"喜刘伯宣尚书至五首 其一","宋末元初","方回","闻说尚书至，欢声沸道傍。饥民应复饱，暑气顿成凉。此老今能几，吾徒尚有望。略容对谈麈，小缓理归航。"
"喜宗兄端叟再会武林还暨阳二首 其二","宋末元初","方回","兵间曾脱死，不意各年高。未觉才全尽，犹能气颇豪。有诗尝互看，无酒可同遨。吴越相思梦，谁云隔夜涛。"
"喜宗兄端叟再会武林还暨阳二首 其一","宋末元初","方回","我亦七旬老，公为两岁兄。共知吾辈拙，各赖此心平。江海逃簪绂，乾坤寝甲兵。喜逢又惜别，久幸荫宗盟。"
"喜雨","宋末元初","方回","骤涨阶前可泛舟，天低近屋火云收。竹户纸窗清洒洒，葛衫纱帐冷脩脩。秋馆梧桐羁客恨，春郊杨柳少年愁。移得此声来六月，人人喜色上眉头。"
"喜赵宾旸至次韵舟行二首 其二","宋末元初","方回","忆泛桐江水，真成照胆清。熟知渔父乐，恨乏钓船轻。身老不重少，潮平还复生。谁能似沙鸟，兴废了无情。"
"喜赵宾旸至次韵舟行二首 其一","宋末元初","方回","别后生涯两更微，裹粮东路是耶非。我才疋马荒山出，公亦轻帆下水飞。市酤未成投辖饮，閒枰聊解烂柯围。会须一骋吴山目，同上严家九陇矶。"
"喜宾旸再来三桥次旧韵二首 其二","宋末元初","方回","城头霜树回春色，楼下冰河动水纹。联步即堪同拾翠，分携犹记欲书云。祝摩肤发终须尽，质粥书衣尚可醺。彼我相㰞两难判，未知百世果谁闻。"
"喜宾旸再来三桥次旧韵二首 其一","宋末元初","方回","拟撩社瓮共治聋，难向春泥觅雁踪。每叹寄书多不达，孰知行役巧相逢。道衣染褐惊新制，醉鼻添皻失老容。尽日携儿往何处，归途灯暗夜鸣钟。"
"喜雪","宋末元初","方回","寒空雨止暂霏微，积渐随风散乱飞。夜气直能欺毯纩，晨光不待启窗扉。儿童踊跃欢声起，鸟雀摧藏过翼稀。想见竹梢亚梅处，家人扫径望予归。"
"喜晴行","宋末元初","方回","漂零踪迹客囊空，迅驶光阴岁律穷。野次忽惊三夜雪，林端初住五更风。斗杓南指天犹黑，海气东升日已红。稍借晴光动杨柳，归心肯复后春鸿。"
"喜程道大至约诸友二首 其二","宋末元初","方回","攒眉抱膝一衰翁，岂为区区口腹穷。早向前朝阅诸老，曾微晚辈绍遗风。草堂诗到夔州后，竹马年思大历中。略共清谈商此事，未妨倾倒一樽同。"
"喜程道大至约诸友二首 其一","宋末元初","方回","东篱残菊未成尘，所见悠然意尚真。玉瓒常闻歌旱麓，白颠何得赋车邻。欲遵饭颗山头路，合问深明閤里人。赖是吾徒不全弱，能来尔汝话酸辛。"
"喜鹤田李元晖至","宋末元初","方回","江海踰千里，春秋近七旬。盗兼兵塞路，贫与病随身。行李奔穷岁，生刍奠故人。论文岂知许，但喜酒杯亲。"
"婺源邑中","宋末元初","方回","天地初开孰结融，一溪千折万山重。县城似绕流觞水，郡路多由对镜峰。祠庙骏奔乾竺会，乡邦鸿硕兖邹封。版图三万东南有，二事无能可比踪。"
"婺源道中","宋末元初","方回","盘山莫讶去程赊，风俗真淳尚可嘉。行客门前方下马，主人店里已烹茶。百泉怒喷常疑雨，万木阴森不见花。倚杖苍崖忆何事，白云深处晦翁家。"
"寒早","宋末元初","方回","春闰秋寒早，人穷物议多。孰非愁里老，聊且醉时歌。轻捷矜乘跨，张皇侈殿呵。老夫自高卧，风雨梦渔蓑。"
"寒夜","宋末元初","方回","薪粲常相迫，衾裘本自单。至分惊屡改，去住觉俱难。愁与思妨寐，霜兼雪倍寒。百年谁不尽，一夕独堪叹。"
"寒热不调病一月馀","宋末元初","方回","不肯中和按故常，膈痰鼻涕更头疡。尘飞泥涴三春尽，热熯寒僵一月强。乍把酒杯嫌药气，屡翻诗卷写医方。年年忆得古人语，端午绵衣未可藏。"
"寒朝","宋末元初","方回","甚欲常晴日，何堪复暗云。树寒禽缩项，雨冻瓦成纹。归路非嫌泞，行庖岂厌荤。独能知此意，朝镜白纷纷。"
"寓杭久无诗长至后偶赋怀归五首呈仁近仲实 其三","宋末元初","方回","同云欲雪暮天阴，浊酒楼头手自斟。漫仕偶尝叨五马，倦游何止丧千金。尽捐寓宅偿逋负，仅保残书伴啸吟。从此日长夜应短，未妨微耐晓寒侵。"
"寓杭久无诗长至后偶赋怀归五首呈仁近仲实 其四","宋末元初","方回","荒城夜悄不闻更，小阁藏灯暗复明。酒已半消诗未就，雪应欲下雨微鸣。漫欣短晷回长至，转觉前脩愧后生。归与儿曹煮春荠，故应有味胜鼋羹。"
"寓杭久无诗长至后偶赋怀归五首呈仁近仲实 其一","宋末元初","方回","严滩合问紫阳津，误簉西湖寂寞滨。老子通身唯是骨，梅梢作意为谁春。饱更世故全如梦，惯忍霜寒最益人。莫笑龙钟开七帙，含珠何限已成尘。"
"寓杭久无诗长至后偶赋怀归五首呈仁近仲实 其二","宋末元初","方回","天应知我厌驱驰，故遣虺隤掩敝帷。一纪穷愁严濑梦，三年长至武林诗。山深无事尚堪隐，岁暮不归何所为。此世与身总非昔，可能杯酒答深悲。"
"寓杭久无诗长至后偶赋怀归五首呈仁近仲实 其五","宋末元初","方回","酒朋诗友遍人寰，大半彫零丧乱间。野曝尚分黄道日，春耕欲老紫阳山。少年多病岂知寿，晚节忍穷才得閒。身隐乱云万重外，谁能书札问柴关。"
"寓楼小饮","宋末元初","方回","六贤一道士，邂逅及吾门。藉甚西湖客，惭无北海樽。雪堂副团练，石鼎老轩辕。歌杜诗奇绝，谁能效许浑。"
"屡至红云亭并苦无酒","宋末元初","方回","小阁虚窗手自推，碧池天净镜奁开。深涵树影无风动，骤唼鱼声似雨来。六月今年全未热，一诗吾辈易为才。欲呼邻友相酬唱，官禁何由致酒杯。"
"彭泽道中怀严陵","宋末元初","方回","人生千万事，都不似归来。是泽鱼堪钓，何田稻不栽。客行元亮邑，家寄子陵台。缅想二贤迹，吾颜亦腼哉。"
"循分","宋末元初","方回","閒与苍穹酹一杯，誓将坦荡答疏恢。谁非身住蓬莱岛，汝自心生滟滪堆。事久终难逃定论，运亨岂必藉高才。堕肤裂指河冰合，自有春风到早梅。"
"悲歌五首 其五","宋末元初","方回","穷凶极诈肆淫贪，宾主湖山昼夜酣。世事可欺沙武口，天诛难免木绵庵。赀财已籍宫宜赭，腰领犹全首欠函。地下丽华应有语，不因玉树失江南。"
"悲歌五首 其四","宋末元初","方回","忧惊喜愕梦纷纷，了了谁能白黑分。昼夜星辰常转换，春秋草木互芳芬。姬昌秦政今谁讳，吕洞钟权近不闻。气尽势穷终变灭，世间万事总浮云。"
"悲歌五首 其三","宋末元初","方回","独立萧萧落叶风，閒居已忍十年穷。幸犹张籍不终瞎，未必杜微真是聋。琐事可容知较尽，尘编敢谓读皆通。骨骸欲朽心神在，未害藏山待至公。"
"悲歌五首 其二","宋末元初","方回","更问公裳与幞头，披襟散发十年秋。郭郎鲍老元相□，张丈殷兄且自由。善乐神仙惟有醉，算知天地本无愁。奈何尚欲诛奸鬼，亹亹寒窗笔不休。"
"悲歌五首 其一","宋末元初","方回","三十年前乐事饶，閒身无事暑初销。携琴岳寺延秋月，吹笛江楼过夜潮。自倚豪狂诗句疾，岂虞离乱鬓毛凋。故人死尽身犹在，交道生涯两寂寥。"
"晴过常州","宋末元初","方回","雪霜何太甚，寒意极今年。红早迎初日，青还见旧天。晴光明草屋，暖力破冰田。堰路应无碍，频频问过船。"
"暑中閒咏六首 其四","宋末元初","方回","谓我无忧者，其谁会此心。乾坤今古事，岁月短长吟。井冷增瓜味，轩晴表树阴。樽中适有酒，聊与客同斟。"
"暑中閒咏六首 其三","宋末元初","方回","能静何忧暑，惟悭足禦贫。每圆攲枕梦，不记剖符身。僧熟频求字，僮顽自浣巾。林间坐磐石，山畔驻行人。"
"暑中閒咏六首 其一","宋末元初","方回","解辔去秋杪，墙垣翳藋蒿。荷锄今夏半，篱落熟瓜桃。道左门常掩，兵馀井未淘。向来手亲种，唯喜一桐高。"
"暑中閒咏六首 其二","宋末元初","方回","惊奔万马屯，岂料此身存。长日唯三饭，閒时或一樽。泉深添井索，果熟闭园门。老病更炎热，收心此避喧。"
"暑天","宋末元初","方回","暑天无暑荷天公，似觉吾家亦未穷。荫傍汉朝名将树，凉分楚泽大王风。洛遗书订三焦误，河负图观一点中。忽藉流萤足诗句，黄昏烨熠起林丛。"
"暑退","宋末元初","方回","逆旅朝难夕，更生暑忽凉。自能捐嗜欲，足可看奔忙。即恐来鸿雁，翻成畏雪霜。去年几人健，同与嗅秋香。"
"游问政山次韵郡侯康庆之","宋末元初","方回","住山应是胜游山，矧此仙区异俗寰。几度出城行十里，何时筑屋就三间。化猿君子高难问，射虎将军老合閒。祇虑家人犹粒食，水泉深冷石田悭。"
"湓城客思","宋末元初","方回","客怀历落事多违，叹息流光似箭飞。雪后蒌蒿初荐酒，花前蛱蝶欲穿衣。熟知江水磨今古，难向春风问是非。怅望庐山但愁绝，万重云锁几禅扉。"
"湖上晚归","宋末元初","方回","此身閒一日，足使百忧忘。城外天能大，山中地许凉。喧呼经妓舫，寂静忆僧房。薄暮归穷巷，谁家正绝粮。"
"湖上喜晴","宋末元初","方回","人閒尘不到，别是一清凉。雨足千峰净，风薰百草香。阴森穿茂密，汩㶁溯深长。想见吴中路，连天尽绿秧。"
"登秀山至半而还有怀宾旸","宋末元初","方回","拥书终日汗如浆，试上崔嵬觅晚凉。忽喜孤烟支拄杖，偶逢平石寘绳床。十年世事头须白，六月江城草树苍。莫尽山颠且山半，待携诗友共清觞。"
"编续集戏书","宋末元初","方回","朝衣已当酒家钱，更卖山中二顷田。尽听小姬辞别院，单留老马伴残年。假令埋骨终无地，断许知心独有天。一事差强今晚辈，桐江续集又千篇。"
"腊八日未雪不寒","宋末元初","方回","寒暖违时节，于民有弗堪。岂应今腊八，恰似旧春三。夜□蒸肤汗，朝壶溢唾痰。浑疑北风雪，不肯到江南。"
"腊月菊","宋末元初","方回","九日侵寻蜡日徂，金钿尚可泛屠苏。凿冰池畔枝尤劲，栽竹林边蕊不枯。同味迟生新枸杞，齐名久谢旧茱萸。土龙弃我登高侣，端肯趋时媚我无。"
"葺圃","宋末元初","方回","山水清音屡见招，经丘寻壑尚逍遥。宅门南北双桐木，篱径高低万菊苗。特创小亭观藓石，待穿枯沼架茅桥。忽思万事皆虚幻，何苦空将百虑焦。"
"谢张师道广文见过二首 其二","宋末元初","方回","爽气横空阔，清谈绝辈流。嘶骢能枉顾，漫刺肯轻投。敢谓官无冷，其如学更优。荣途未须捷，恐隔旧交游。"
"谢张师道广文见过二首 其一","宋末元初","方回","曩读登科记，高标我已惊。名如程子字，字是后山名。可但于诗妙，终当以道鸣。将无嫌落殖，亦许定交盟。"
"谢张老山御史庆予七十","宋末元初","方回","身是空中一点尘，心包天地却无垠。随缘任运勤收敛，补过知几暗省循。孰料百年登七帙，深惭白发对青春。江梅欲结枝头子，合放馀花次第新。"
"谢张慵庵文焕见访","宋末元初","方回","两年梦寐记冰姿，再挹丰标胜旧时。形秽自怜吾更老，味同乃幸独相知。幽花野竹频移座，薄酒清茶共说诗。晚色柴门挂新月，玉骢欲上步犹迟。"
"谢汪以南借书惠米","宋末元初","方回","政是黄梅欲近时，山城云滃雨垂垂。断桥没碓惊新涨，湿藁泥蔬续晚炊。乞米已惭颜氏帖，卖书还笑杜陵诗。广文绝少充枵甑，更肯芸签借一鸱。"
"谢康使君见访示诗观奕庆之","宋末元初","方回","妙年曾到凤凰池，五马能临六枳篱。量浅最难胜满酒，著低何敢抗高棋。森严法度蚕头字，瘦硬丰标鹤膝诗。自笑书痴了无得，文章太守是吾师。"
"跋高舍人钱舜举君选著色山水","宋末元初","方回","堆青仍积翠，山与水俱奇。毫发渔船远，寻常草舍卑。喜君真好学，索我细题诗。卷轴频舒卷，明窗肯见思。"
"遁翁赐诗不已复次韵二首 其二","宋末元初","方回","极知旅琐酒难赊，亦欠鱼如丙穴嘉。稍向市工求旧砚，更从山户觅新茶。芙蓉欲度崔嵬岭，芍药犹馀烂漫花。但恐归途别怀恶，时须回首故人家。"
"遁翁赐诗不已复次韵二首 其一","宋末元初","方回","登畿稍借隙阴赊，告后谋猷岂不嘉。未断周妻及何肉，已忘党酒与陶茶。病躯度日惟凭药，秃鬓经春不识花。赖有公诗满归橐，定成多宝骇贫家。"
"遇仇仁近出斋小饮次前韵五首 其五","宋末元初","方回","我诗市匠制锥觿，君集王朝粲璧圭。奇语时常攲枕咏，佳联直欲遍窗题。猥思驽驾能追骥，终愧东颦敢效西。赤甲白盐三峡路，无人肯溯浣花溪。"
"遇仇仁近出斋小饮次前韵五首 其四","宋末元初","方回","百斛明珠价尚轻，新诗倍蓰几连城。即今自愧才将尽，如我初无语可惊。涉世磨治良玉出，刀圭点化大丹成。岂徒丽习资朋友，定霸须君主夏盟。"
"遇仇仁近出斋小饮次前韵五首 其三","宋末元初","方回","知君胸次蔼春阳，与世多炎岂有凉。书室相迎黄卷积，羽人同坐白须长。此翁久客贫兼病，今岁奇寒雪更霜。一饷清谈百忧绝，故知退静胜奔忙。"
"遇仇仁近出斋小饮次前韵五首 其二","宋末元初","方回","万端□□□难宣，此腹便便六十年。宁作鸱夷长贮酒，可能□□□名钱。一瓢陋巷应常事，驷马高车特偶然。潦倒□□□□□，犹胜苔骨卧荒烟。"
"遇仇仁近出斋小饮次前韵五首 其一","宋末元初","方回","贫何所恶贱何羞，寓物无心任去留。尚有可人同臭味，足相閒处与交游。衔杯痛饮真吾事，插架多书不外求。颇欲买邻今已晚，石田茅屋仗谁谋。"
"道山座主先生平章吕公挽歌辞五首 其五","宋末元初","方回","大别登秋兴，南楼望战尘。兴亡元有数，生死不无神。将相名千古，儿孙近百人。生灵活亿万，报岂止公身。"
"道山座主先生平章吕公挽歌辞五首 其四","宋末元初","方回","昔仆叨名第，繄谁极作成。首捐登仕诰，误掇别闱□。□□人皆喜，权臣独不平。可怜身欲死，无以报平生。"
"道山座主先生平章吕公挽歌辞五首 其三","宋末元初","方回","□公三十岁，死守汉阳城。焉得江陵阃，能支鄂渚兵。椿庭才不起，槐府已无情。最恨木绵鬼，乾坤一掷轻。"
"道山座主先生平章吕公挽歌辞五首 其二","宋末元初","方回","乃翁同此老，两柱共擎天。初作二千石，才生十九年。汉阳□最大，岭外帅何缘。极恨湖滨相，奸臣喜弄权。"
"道山座主先生平章吕公挽歌辞五首 其一","宋末元初","方回","一门真将相，天地间生之。表海太公望，封王郭子仪。□□堪袭阃，跨灶早持麾。福寿完终始，人□□□□。"
"感叹三首 其三","宋末元初","方回","孰识维摩病，犹疑子夏肥。少曾逢顺境，动辄履危机。奕局雨斜湿，吟笺风急飞。夜寒逢恶客，酒尽未云归。"
"感叹三首 其二","宋末元初","方回","长歌归去来，无乃已迟哉。遇事佯如聩，从人唤作呆。胡僧需酒肉，戍卒借亭台。岂不二千石，闲居自可咍。"
"感叹三首 其一","宋末元初","方回","浪说千军战，空登二纪名。乾坤恩甚大，毫发事无成。长日柴门掩，閒人俗眼轻。窃花无力护，笑道近专城。"
"感旧","宋末元初","方回","春暖莺簧绝，宵寒鬼燐微。美人应骨朽，华屋已灰飞。巷陌名空在，毗邻事总非。昔贤歌麦秀，不必泪沾衣。"
"感事","宋末元初","方回","直道难容世，深言易绝交。但称司马好，勿解子云嘲。彼自盟黄棘，吾宁藉白茅。一竿至清水，归去老江郊。"
"感昔","宋末元初","方回","古郡峰峦拥，吾家望最奇。水疑无去处，树少不阴时。岘首名犹在，西州意自悲。典刑与风景，宁复后人知。"
"数日项颊颧咽肿痛发中有疮","宋末元初","方回","有生必死理之常，酒到何为不举觞。未问刘伶坟上土，何妨张咏鬓边疮。叔和解诀行尸脉，仲景工言越婢汤。知命吾当谢医药，服膺参也战兢章。"
"新晴过张村旧巡检寨","宋末元初","方回","干戈踰一纪，几度此江边。近觉全无盗，仍欣粗有年。炊烟生古屋，晴日照新船。犹忆纷纭际，偷生尽可怜。"
"楼夜","宋末元初","方回","危栏空阔上，牛斗转天心。为底常无寐，频来故独临。船声终夜静，楼影半河阴。诗就忘工拙，随宜莫苦吟。"
"溪阁呈陆太初","宋末元初","方回","临水看山日百回，等閒收拾有诗才。老松于我几年长，啼鸟无名何处来。病发渐应彫翠葆，衰踪那复梦金台。鹔鹴未敝犹堪典，聊挽秋花荐酒杯。"
"溪涨","宋末元初","方回","立春犹二日，涨雨一何深。秀足明吟眼，危如撼旅心。仆愁前店闭，马怯小桥临。不见兵氛起，溪西好竹林。"
"简张中白","宋末元初","方回","畴昔兵兴岂料今，朱幡犹忆对青衿。棠郊自愧无遗爱，芹泮遥知有好音。练水招予归旧隐，锦峰输子擅清吟。岂无樽酒能娱客，黄浦门头一再斟。"
"简郑高士二首 其二","宋末元初","方回","再见湖东岸，迁居傍废城。鹭群窥钓石，荷气馥棋枰。歉岁难羁旅，泥途厌步行。幽怀徯清话，岂不向君倾。"
"简郑高士二首 其一","宋末元初","方回","忆昔西湖北，闲寻隐士庐。水滨维舴艋，屋角认棕榈。红出仙人酒，黄披老氏书。写真元有约，隔岁定何如。"
"简赵宾旸","宋末元初","方回","书生豪侠味终酸，诗客颠狂骨本寒。趋就坦夷非不欲，屈蟠老硬亦良难。故将军已编民伍，冷广文犹齿学官。何处浊醪谋一斗，能来相送上严滩。"
"解闷","宋末元初","方回","苦吟成癖习，多难迫衰年。生理终无赖，诗名似许专。刚肠百鍊劲，老笔万钧悬。得失元相半，乾坤本不偏。"
"频醉","宋末元初","方回","红尘谪堕侍晨仙，屈指明年六十年。身后不营埋骨地，春来频醉赏花天。屡闻汉相诛东市，深羡周农服下田。烜赫岂如常寂静，山中幸有酒如泉。"
"慵起","宋末元初","方回","慵起披衣出户迟，今年最喜免招医。粗容破灶炊云子，可用芳筵佐雪儿。醉后作诗多不记，梦中读易了无疑。雨晴风爽园林密，独立清阴过午时。"
"鄱阳道中","宋末元初","方回","舟楫仍鞍马，年年事远征。长禁波浪恶，罕见道途平。诗酒唯疏放，乾坤尚甲兵。吾衰甘已矣，正尔负平生。"
"鲜于伯几举近诗有一官屡厄黄杨闰之句忘其全联因赋呈之","宋末元初","方回","与世相违已背驰，樽前各举近吟诗。一官屡厄黄杨闰，万卷难充画饼饥。浪说炎蒸今可畏，悬知摇落即堪悲。山潜涧蛰吾当去，自有髯侯奋迅时。"
"醉题二首 其二","宋末元初","方回","卖花人憩小楼前，买几枝看日典钱。诗向梦中频□□，□才醉后便如仙。贫閒略比陶元亮，老寿将过白乐天。□□定为林下计，严滩西向练溪船。"
"醉题二首 其一","宋末元初","方回","倏忽侵寻八十翁，平生学问见诗中。可因道术仙能到，何用禅言佛不同。是是非非双鬓白，莺莺燕燕百花红。太岁壬寅题此句，小楼买酒酹东风。"
"醉醒","宋末元初","方回","酒所春归暮，醒时已五更。被惊横盖短，灯喜再挑明。小雨馀残滴，群蛙动暖声。故园花正好，谁料客湓城。"
"题一家清雅集送植芸胡直内","宋末元初","方回","累朝科第总名臣，四世能诗才二人。参透雄深兼雅健，锻成俊逸更清新。马班翁季羞前躅，王谢云仍踵后尘。颇恨昔叨桐濑守，未能绣梓励儒绅。"
"题三苏先生族谱后","宋末元初","方回","眉山万古老苏仙，坡颍儿孙世世贤。尚想九关排虎豹，□须七叶珥貂蝉。何人不作无穷地，今日才知已定□。绍述奸朋市朝挞，剡源学士笔如椽。"
"题文文山天祥遗墨","宋末元初","方回","年踰弱冠唱枫宸，海内文章第一人。孰谓国家无厄运，从来天地有忠臣。此声不朽垂千古，今岁犹存仅七旬。二十五年九原底，刚风夜夜薄星辰。"
"题王瓛王圭母郭氏义节记","宋末元初","方回","老儒致聘女师儒，二十言归四十夫。令弟阶庭骈两玉，贤郎门户俨双珠。摽梅迨吉年虽浅，汎柏维仪志不踰。冠帔笏袍相照映，称觞真可画成图。"
"题立上舍草意","宋末元初","方回","万派江河尽向东，秋风摇落又春风。性灵根本元相似，躯壳胚胎偶不同。蝼蚁阶前藏窟穴，蜘蛛檐外挂虚空。家中子女兼鸡犬，尔我无非乐意中。"
"题孙元京近诗","宋末元初","方回","后生如猬总能诗，骨弱瞳昏俗不治。忽似再生萧德藻，已应突过李之仪。扫红紫阵观黄落，悬万千钧系一丝。精刮洁磨犹未已，直须陶谢与同时。"
"题观妙轩","宋末元初","方回","前身恐是靖庐公，手擘崔嵬栋此宫。拔地三三屏特起，藏天六六洞潜通。渊明山气忘言外，太白秋声静坐中。一洗丹玄童子眼，待看鸾鹤下晴空。"
"题李提举心远轩","宋末元初","方回","心远渊明拟问之，悠然身世见山时。强名真意元无物，缘底忘言更有诗。宇宙襟怀千斛酒，王侯勋业一枰棋。古来大隐在朝市，可待休官办菊篱。"
"题汪氏孝节堂","宋末元初","方回","三从分定付之天，捧案曾无月再圆。莱子方同綵衣舞，鄘风忽赋柏舟篇。频年兵革经多难，奕世门闾喜独全。孝节从来足阴相，儿孙衮衮寿眉前。"
"题沈克己无名庵","宋末元初","方回","姓字人能说，无名意谓何。厌称穷学究，佯作老头陀。宗炳疑相似，韩康定见诃。有来问谁某，祇是笑呵呵。"
"题陈仲良宅观古物及徐熙来禽卷","宋末元初","方回","车书一统混乾坤，福地钱塘户口蕃。治世故□□巨室，吉人宜尔保名门。金玉印章文物古，丹青图画典刑存。来禽几颗徐熙笔，欲摘红鲜荐酒樽。"
"题苦竹港寓壁","宋末元初","方回","三十年前此路行，来车去马唱歌声。旗亭沽酒家家好，驿舍开花处处明。白羽宵驰四川道，青楼春接九江城。如今何事无人住，移向深山说避兵。"
"题金明府平易堂","宋末元初","方回","桑畴麦陇颂声欢，竞说琴书政事宽。方寸惟知存岂弟，丝毫不肯作艰难。爱民何啻如儿子，行路休教避长官。来往星源凡几岭，从今都作坦途看。"
"题徐子愚道悦堂二首 其二","宋末元初","方回","高门可旌表，潇洒郡城西。沼有王祥鲤，埘无郭泰鸡。寒衣催妇织，奇字课儿题。堂上慈颜近，家人语亦低。"
"题徐子愚道悦堂二首 其一","宋末元初","方回","往年辞膝下，侯頖领儒冠。远忆门闾望，遄归涧谷盘。即今惟教子，不肯更求官。何限公台贵，亲颜未必欢。"
"题郭元德寓意斋藁后","宋末元初","方回","一砚随身一棹轻，斗南斗北仰诗名。岂真寓意不留意，□恐无情还有情。瘦岛独敲逢尹诘，癖陵宁死要人惊。□□自号异商隐，妥律平平仄仄平。"
"题程氏麟嘉寿域","宋末元初","方回","当年此地瑞麒麟，预卜佳城寿槚春。早把一官为长物，永期千岁作全人。盈消虚息知时命，战履兢临保性真。马革裹尸空志大，宁骑款段了閒身。"
"题魏公辅诗卷","宋末元初","方回","年少学诗歌，悲欢忌太过。未能全劲瘦，已觉近平和。嫩檗随时摘，微瑕极力磨。成名待三十，存藁不须多。"
"憩老","宋末元初","方回","憩老千山里，投閒五载馀。直令艰日籴，何用恋乡居。白傅欲卖宅，虞卿空著书。秋园菊篱好，荒草欠人锄。"
"赠山翁","宋末元初","方回","箐果崖芝日足餐，卖薪时亦下云端。邻家有酒常同醉，晚岁无衣不叹寒。黑白石充棋子用，青黄树当历头看。须眉不愧商山皓，可待为人作羽翰。"
"赠方太初三首 其三","宋末元初","方回","秋崖元不死，梦寐想仪刑。纵使长松倒，终殊众草零。群儿夺朱紫，之子出蓝青。可惜科场废，难徼笔砚灵。"
"赠方太初三首 其二","宋末元初","方回","秋崖仙去久，犹有竹溪君。合草金銮诏，频惊铁马群。川遥鱼素断，风急雁行分。贺忽翻为吊，伤心寄些文。"
"赠方太初三首 其一","宋末元初","方回","秋崖宗老在，馀子眇乡原。奎壁悬文宿，嵩衡镇厚坤。求田饶许汜，叱驭笑王尊。贤与愚俱尽，天难问九门。"
"赠吕肖卿三首 其一","宋末元初","方回","虽未登三十，知君已几年。先师斧脩月，名父柱擎天。失怙初周晬，耽吟早极玄。孤身能自立，万卷绝芸编。"
"赠吕肖卿三首 其二","宋末元初","方回","千万人丛里，应难一一寻。政须真具眼，始可与关心。匠手斤忘垩，禅机芥遇针。绝弦吾欲理，忽复有知音。"
"赠地理齐君龙吉","宋末元初","方回","积善出公侯，今于葬地求。樊崇如叵测，郭璞殆徒谋。折臂终难验，控颐自可忧。未抛金锁甲，焉问土馒头。"
"赠存古杨茂盛卿","宋末元初","方回","卷轴年深碎破时，我能补苴以完之。惊逢大桁重华典，喜见由庚束皙诗。王会周篇汲郡冢，儒生秦颂泰山碑。装潢作手今无敌，消得朝天驲骑驰。"
"赠孙元京近以诗见示二首 其二","宋末元初","方回","举世无高见，斯文有正音。稍工仍要拙，宁古不为今。末俗难容喙，空言苦用心。未妨全瘦劲，却恐太幽深。"
"赠孙元京近以诗见示二首 其一","宋末元初","方回","道岂与身穷，相逢两秃翁。高怀真悃悃，薄艺愧空空。同谷吟山雪，愚溪感候虫。斯人何可作，尚获见馀风。"
"赠朱师裕","宋末元初","方回","相府违离二十年，弁兮突见外孙贤。故因高韵如袁粲，岂但雄文似史迁。兵甲喧豗征马地，音书断阻去鸿天。因君略得平安信，诸老无多重怆然。"
"赠相士雷月篷","宋末元初","方回","肯着双瞳子，来看一秃翁。短篷君载月，孤屋我吟风。篯耳终遗骨，松乔竟落空。痴人喜甜舌，谁悟大槐宫。"
"赠相士蔡槐","宋末元初","方回","肠腹自蝉龟，从渠作庙牺。讵应身食肉，乃使世攒眉。子勿工皮相，吾终欠口医。华亭唳秋鹤，今复几人思。"
"赠胡直内并寄夏自然","宋末元初","方回","直内苦吟今贾孟，自然近作欲韦陶。曩时场屋犹无恙，前辈科名许独高。诗句孰能传海内，官衔仅足诧儿曹。雁门太守何为者，为道深衣胜紫袍。"
"赠胡端本显伯教谕二首 其二","宋末元初","方回","芙蓉岭外矮窗开，夜读灯从祖父来。四海八荒□□□，□山一壑绝尘埃。生涯晚节香黄菊，世德清阴映绿槐。□□仲车教乡里，何时除目下行台。"
"赠胡端本显伯教谕二首 其一","宋末元初","方回","星□□□□诸胡，乡里人人仰范模。韬养沉潜求大□，□挥□□号通□。□生不出跧吟屋，垂老□□□□□。□□旧坑砚中觅，浮溪汪氏遁翁朱。"
"赠送鹤田李元晖","宋末元初","方回","一别九寒暑，乾坤事事新。老身馀长物，故友尽穷人。汩汩犹群盗，时时有战尘。少陵诗眼在，试觅曲江春。"
"赠徐瓢翁二首 其二","宋末元初","方回","六十年前欲冠时，江湖声价已飙驰。四灵在昔三曾识，八帙于今百可期。多难渐惊前辈尽，老怀那许后人知。何当琴酒灯窗夜，莫说兴亡但说诗。"
"赠徐瓢翁二首 其一","宋末元初","方回","碧眸冰齿寿眉厖，谁识前朝老雪江。指下七弦今第一，豪端行法更难双。向来屡获观诗卷，恨不相从倒酒缸。深愧后期似圯下，云间几度拓吟窗。"
"赠郭澹溪","宋末元初","方回","赫日烧空暍欲死，诗来如向雪中看。古罍出土铜声尽，明月浮空贝影寒。江海岂无鸥作社，头颅安得鹖为冠。会须弃置人间事，同向秋风觅钓竿。"
"赠淳邑风水山人何君","宋末元初","方回","谁保南阳百世阡，控颐别颊每堪怜。发丘郎将焉容禦，裸葬王孙幸获全。何所不如围即墨，厥今安在像祁连。小诗更举樊崇事，好与慈孙孝子传。"
"赠程山人","宋末元初","方回","青囊遗论究几深，屋宅为阳墓宅阴。元出易中后天卦，更凭心上指南针。故知形胜从来有，难必荣华此处寻。周洛秦函倏兴废，岂虞山水唤之今。"
"赠程君以忠杨君泰之 其一","宋末元初","方回","后生可畏古云然，斗大荒城得两贤。句眼端能敲一字，吟肠何啻著千年。淡中滋味参须透，圣处工夫语不传。我有长明古灯在，未妨三绝少陵编。"
"赠程君以忠杨君泰之 其二","宋末元初","方回","程君骨骼鼎钟古，杨子精神霜月明。学海一针元自正，词场百喙不能鸣。文潜雄浑开前路，无己深幽助晚成。老我苦心知己解，相逢差足慰平生。"
"赠数学萧吉卿","宋末元初","方回","蓍草占周易，君从简处寻。运筹见奇偶，落笔判升沉。总悟生时数，谁萌分外心。吾衰今七十，惟有死山林。"
"赠管氏三昆仲罗汉保大闾官孙","宋末元初","方回","颗颗圆珠掌上珍，更如玉树皎无尘。公侯富贵元常事，兄弟聪明各过人。著意学吟须刻苦，立谈属对已清新。老夫不误青双眼，会见他年笔有神。"
"赠鲜于伯几","宋末元初","方回","闻名今子骏，所至见公诗。数步元非远，相看岂可迟。吟鞍霜跌后，谈麈日閒时。此客差同味，萧斋许一窥。"
"赠黟县星学舒碧云","宋末元初","方回","原夫官赋省题诗，何乃甘心改业为。场屋久忘涂注乙，星辰閒测斗牛箕。细看肖貌殊清彻，徐玩挥毫亦怪奇。闻道天文脩晋志，淳风会有立朝时。"
"辨渊明诗","宋末元初","方回","微禽移木石，欲以塞东洋。赋寿何能远，衔冤未始忘。起脾讹越婢，澎浪转彭郎。轻改刑天字，于文恐未详。"
"戴帅初赋道人萧了空坐逝出神事借韵","宋末元初","方回","漆园老子蝶魂飞，缑氏仙人鹤驭归。往事何凭烟漠漠，馀生几度雪霏霏。早容身厕三千列，偶许年过七十稀。籍湜叛韩吾岂敢，平生不惯食言肥。"
"霜晴","宋末元初","方回","霜晴暖意融，閒步日阴中。摘菊惊黄蝶，移葵堕碧虫。不因机偶动，但见色俱同。天地诗人少，谁怜有此翁。"
"骤雨","宋末元初","方回","道妙无生有，神凝气孕形。为谁膏草木，何物起雷霆。本质端能受，元功岂独灵。老夫已枯槁，衰白肯新青。"
"七月十日有感","宋末元初","方回","十年前此日，视篆上严州。借服初金佩，峨冠尚黑头。乾坤谁失驭，江海已横流。保土虽无恙，忘家弗自谋。寒门惊瓦裂，痴子困萍浮。追忆危阽急，都忘屈辱羞。众推真胆大，孰察暗眉愁。盗贼诛锄定，租佣减阁优。民功差稍稍，己事太悠悠。绵薄稀储峙，贪婪恣取求。冥怀随命运，失意起冤雠。屡跋三关马，更乘四渎舟。长城青冢月，大汉黑山秋。甫息台卿担，空馀季子裘。解官终欠早，破产复奚尤。酹柏悲先垄，畦蔬偃故丘。信书无一得，负债有千忧。倒箧衣俱典，连床药未瘳。不如穷百姓，何谓古诸侯。公论谁诗可，莲花博士俦。"
"七月初一日淮浙大潮巨风亘古所无二首 其二","宋末元初","方回","江海诸州县，新秋捲飓风。楼台漂燕厦，城市化龙宫。舶宝千艘覆，亭盐万灶空。直令无片瓦，更许有孤篷。彻底沙洲扫，连根树木童。骨骸谁与殡，腐烂出尸虫。"
"七月初一日淮浙大潮巨风亘古所无二首 其一","宋末元初","方回","等是耕王土，谁令住海滨。死沈凡几屋，生哭并无人。可痛淮连浙，兼忧广及闽。鲸鲵容此物，蝼蚁视吾民。浪祭推潮鬼，虚祈主地神。怀襄吾未见，七十五年身。"
"九月二十六日雪予未之见北人云大都是时亦无此寒","宋末元初","方回","立冬犹十日，衣亦未装绵。半夜风翻屋，侵晨雪满船。非时良可怪，吾老最堪怜。通袖藏酸指，凭栏耸冻肩。枯肠忽萧索，残菊尚鲜妍。贫苦无衾者，应多疾病缠。"
"八月二十三日早起","宋末元初","方回","不寐缘何事，无言试自思。百年攲枕里，五夜倚楼时。天下奇才少，人中间气谁。洗心方见易，知道始能诗。可用黄庭演，何劳素问医。傥来縻尔爵，小事惄如饥。栗里渊明菊，商山绮里芝。乾坤万万古，达者姓名垂。"
"十二月大暖雨二十四昼夜二十五日始雪","宋末元初","方回","夜来闻祭灶，犹卖胶牙饧。雪欲为南瑞，风才作北声。今年全不冷，此月未尝晴。造化难窥测，神奇易变更。淫霖过夏涝，槁树迸春英。热热如三伏，飞飞忽六霙。花瓶梅尽落，齑瓮菜尤平。欲掘馄饨荠，嫌泥懒出城。"
"孔府判野耘尝宦云南今以馀瘴多病意欲休官因读唐书南诏传为此二诗问其风俗 其二","宋末元初","方回","汉代哀牢种，泸南大渡河。其都居善阐，有水号牂牁。丞相祠诸葛，将军畏伏波。石扶碑故在，铜作柱难磨。古但羁縻耳，今如震慑何。一戎平六诏，万旅削三峨。跣足遑机弩，毡头敢荷戈。鬼王牵骏驵，泯国效文螺。梵供花优钵，经传叶贝多。异香燃笃耨，硕果啖波罗。碧钿悬珠珥，银钩摘象驮。深秋如夏热，穷腊亦春和。雾毒飞鸢堕，风腥巨蟒过。已还生定远，犹类病维摩。宦思轻髦梗，閒心愿涧阿。此乡非瘴土，何幸小婆娑。"
"写心五首 其一","宋末元初","方回","见恶巷伯嫉，闻善皋陶都。空言非衮挞，焉有赏与诛。君子定相忘，小人将见图。口过信未免，心过吾实无。浪自作臧否，了不关生枯。龟壳爱钻灼，何如伏泥途。"
"戏咏老农观稻以秋字为韵 其一","宋末元初","方回","扶杖行阡陌，粳籼极望秋。儿孙邀按视，父宿听分抽。村佃同黄馘，山妻对白头。负禾难努力，拾穗尚明眸。粪薄嫌苗瘠，耘迟讶草留。后生无乃懒，今岁更奚尤。籴价先朝贱，租期旧尹优。迩来非昔比，谁复为侬忧。路远筋骸倦，风凉咳唾稠。采壶炊破甑，啖茹荐新篘。一饭都能几，三杯即告休。堆场喧鸟雀，隘巷集羊牛。幼稚茅茨候，驩呼果栗求。虽无玉鸠赐，端胜富民侯。"
"次韵张师道庆予七十","宋末元初","方回","斋沐披来卷，焚香道主臣。误蒙玉堂老，垂顾草庐人。帝所闻韶奏，朝廷掌制纶。属请长孺告，肯逐子云贫。公伫登翘馆，吾惟钓富春。骨将埋冢墓，心敢望陶钧。百岁倒七指，万形归一尘。庄生真浪语，岂有八千椿。"
"次韵张耕道喜雨见怀兼呈赵宾旸","宋末元初","方回","疲氓多菜色，去守乏棠阴。属虑千峰旱，俄闻六月霖。面滩船欲涩，茗务井还深。香润回瓜圃，声酣起蔗林。炎官初恣肆，道暍稍侵寻。畏日方焦野，油云忽冒岑。此凉苏万病，厥价倍千金。解郡虽踰岁，留家尚至今。田登欣米贱，屋老惧书淋。遥念儿衣醭，兼虞妇灶沈。凄清传古调，忧闷豁烦襟。拭汗纰綀帨，搔头断玉簪。却思穿石罅，共坐听泉音。韭脆鲜鳞缕，梅芳煮酝斟。一江同照影，两地隔论心。疑雪佳公子，输君日对吟。"
"拟古五首 其三","宋末元初","方回","江南九月后，无日非重阳。十月十一月，岂不雪且霜。严冻杀百草，菊花弥更黄。于兹偶有酒，十觞至百觞。□□□□了，复醉梅花傍。"
"夜饮唐子云宅别后简师善","宋末元初","方回","幽居寻未得，下马揖比邻。指我道傍叟，即君堂上亲。仪刑全古雅，谈笑极清真。匕箸山殽美，樽罍腊酿醇。扁门称道院，辟馆养诗人。得句挥毫疾，论文剪烛频。乾坤百战定，父子一家春。地僻过从少，谁欤此问津。"
"昌化道中","宋末元初","方回","县街长五里，当路卧耕牛。民户时常闭，官征琐屑收。永无灯火市，况有管弦楼。崖石偏欺马，湍溪不受舟。荤膻何可致，蔬茹尚难求。客籴珠同价，村沽水杂篘。采樵多遇虎，护果最防猴。烟火销荒店，茅茨溃废邮。兵戈虽幸免，赋役更深忧。不是山堪赏，行人步步愁。"
"前参政浙西廉访徐子方得代送别三十韵","宋末元初","方回","往时参大政，诸老扈先朝。合执调元柄，犹乘问俗轺。登良爰改纪，肃政各迁乔。明甚奎文揭，坚能泰岳摇。吴山悬夜月，浙水喷秋潮。荐拔皆奇士，寅恭尽选僚。重名三翮鼎，古韵九成韶。混合氛祲定，因循习尚骄。不扶儒学起，焉革庶风浇。周继言堪考，殷因世未遥。西湖旧精舍，南渡昔圜桥。祠植三贤仆，书重万卷雕。武林增炳焕，文庙郁岧峣。不朽垂声价，无穷沸咏谣。学肩游子夏，谟过益皋陶。鹏运三千日，龙飞九五朝。遐方驰币聘，曲艺齿旌招。共拟膺三锡，何烦奉六条。有心思绿野，无意上青霄。壮节甘恬退，高风久寂寥。一閒如我愿，百病应时消。佥谓衣当衮，公宜馆有翘。终须坐廊庙，未许老渔樵。世道存元气，天时正斗杓。围腰堪玉带，画像早金貂。庆会逢樛木，恩荣侈蓼萧。自怜耽杜酒，谁肯顾颜瓢。每辱高轩过，无嫌鬨市嚣。七旬惭暮景，三载傍清标。再见知何日，临风泪欲飘。"
"送仇仁近持山村图求屋赀","宋末元初","方回","浪多年二十，是事弗如之。老我初登第，闻君早解诗。风霜悬齿颊，锦绣簇肝脾。才是通漫刺，谁非献屈卮。贵人遗世患，寒士扼时危。道泰官犹冷，身穷气未衰。虽无间屋妾，已有肯堂儿。村拟茅斋卜，山将画卷随。贺成良匪易，裒益复奚疑。岁稔田收倍，秋凉渚汎宜。定应争倒屣，不惜共捐赀。千斛归舟驶，梁文想预为。"
"送徐如心如婺源三十韵","宋末元初","方回","之子成春服，欢言驾出游。残红三月路，叠翠万山州。夏后乘輴泽，轩皇炼药丘。旷平初渺莽，屈曲渐深幽。比县干戈偃，诸村盗贼收。室庐还旧贯，邸店竞新修。蚕月门多鐍，秧田草尽耰。画龙沽肆古，槛虎驿程脩。天目蟠根远，王干设险遒。径纡横巨石，涧洁见游鯈。岳势攀衡霍，星文摘斗牛。桑麻敦本业，笋蕨胜珍羞。谷冷长杉密，冈温早茗抽。宣平何处在，太白此中求。仙墅丹池火，僧庐野竹秋。农谈通稗史，骚咏入樵讴。楚雨三江外，吴云五岭头。夕阳彭蠡浦，潮水浙河流。西望番君国，东思越相州。孰云民俗俭，政尔士风优。舆隶知周孔，章缝盛鲁邹。圣贤一道续，天地四书留。阙里瞻庠序，师臣拜冕旒。永怀枌梓故，能奠藻芹不。灵顺王封庙，华光佛氏楼。端能无鬼责，焉所匪神庥。矧是儒家彦，初非贾客俦。诗材工捃摭，意匠极雕锼。佳句垂千古，浮荣等一沤。吾家紫阳下，肯作寄书邮。"
"旅次感事","宋末元初","方回","溪港周遭曲，田原迤逦赊。猿猱崖刻削，乌鸟树槎牙。近水皆宜竹，先春已报茶。千村经劫火，万境叹虚花。破落馀神庙，荒残少富家。见人唯欲避，问事只成嗟。俗异言难晓，程脩路恐差。前朝题壁士，往往字如鸦。"
"病酒良苦","宋末元初","方回","一醉几于死，人疑呕出肝。渴烧唇舌破，毒搅胃肠酸。寝不知雷响，愁偏怯雨寒。狎徒闻必哂，医叟疗应难。冰水差能咽，糜羹屡废餐。从今对花处，止可啜茶看。"
"喜寓轩张梦符侍郎下访","宋末元初","方回","事业更篇章，从来例姓张。茂先同晋轨，子寿振唐纲。已树旂常绩，仍专翰墨场。云仍今接踵，月旦早名扬。神剑干将出，高冠獬豸昂。褰帷初鄂渚，杖斧复钱塘。士类星杓仰，文声电泽滂。四愁肩慷慨，七命敌铿锵。暖酹梅边冢，春遨柳下航。留题存感慨，属和笑奔忙。羸劣惭形秽，含弘赖疾藏。一离湖曲路，五换岁干阳。诵句思诗伯，除官说侍郎。班联参冢宰，铨部佐文昌。北壤蠙蛛割，南邦翠荡翔。雪寻浮玉渡，月认涌金墙。不鄙侨栖陋，来同雅话长。有书兼笔砚，无酒但茶汤。衰谢时维迈，羁穷气尚刚。斯人一青顾，怀古视穹苍。"
"湖口寄方去言","宋末元初","方回","不见秋崖老，吾宗尚有人。十年疲远梦，七尺记长身。醉月金陵晓，遨花辇路春。雁题盟未爽，鹤化事遄新。稍觉高闳改，徐行曲巷询。应门才入谒，下榻愧为宾。小阁书窗净，芳筵饮斝醇。尽令诸子拜，更许大难亲。积庑刍粮溢，堆盘果饵珍。和篇勤唾玉，枉教妙钩银。霁雨微膏野，和风早应辰。挈壶烦仆御，并辔出城闉。缱绻情何厚，殷勤意甚真。道傍分手暂，陇上转头频。无复离怀恶，谁云古谊陈。长郎仍远饯，羁客倍惊神。跋涉将千里，漂摇近一旬。二孤彭蠡外，五老大江滨。倦憩停征驭，遐思值便鳞。寄诗寓予感，衰老易谵谆。"
"赠云屋瑞上人","宋末元初","方回","名缁今已绝，见汝忽惊神。昔日陪三卫，多年护九宸。漫从鸡帻报，长与蠹编亲。汉幄垂前箸，秦关痛只轮。骤惊沦宝玉，何惜褫冠巾。往事怜蜗国，馀生脱雁臣。片云聊作屋，死树自观身。空钵宁无食，枵囊别有珍。跣行千里近，冻卧八寒春。像喜图佳士，名虚彻贵人。论诗色泾渭，远俗意参辰。馀子一时尽，高流百世新。公能追慧远，吾或可遗民。剃栉虽殊相，澄江月共真。"
"赠送李显之","宋末元初","方回","君居予昔至，古郓泰山隈。钓地卢泉美，帆天钜野开。霸思齐相竞，道感鲁儒培。历世传微学，随时产异才。稍穷南土胜，端为北堂来。金错倾求砚，斑衣戏捧杯。三春芍药国，六代凤凰台。搜览心应惬，题评句必瑰。暑风初绿稻，霖雨正黄梅。江路宜珍护，鹏程积渐催。"
"乙酉元日","宋末元初","方回","摩挲老面受春风，肯为吹将鬓雪融。自合居乡充父老，尚堪开学教儿童。官身历险元如梦，诗律从宽渐不工。有菜可羹花可赏，未妨日日酒频中。"
"丁戊行","宋末元初","方回","丁日释奠集儒士，戊日赛社驩农民。四海干戈万事革，独此彷佛殷周因。古礼仅存吏治落，农极憔悴儒尤贫。章甫行市笑骂众，夫须服田科敛频。今年五月大霖雨，旧谷已□新□□。精凿有之敢靳价，万钱不得五斗陈。青衿生徒□困馁，白首父老空嚬呻。仲秋甲子雨益甚，山怀河溢阴踰旬。庭酹坛献想草草，瘠牲酸酒羞明神。一旦警急盗贼起，生聚未保明年春。钱塘儿女长市井，书灯耕耒两不亲。但知佚乐逐浮末，岂料离乱遭风尘。丁戊二祭实素昧，竞诧潮过天凉新。肯念道傍横死人，芙蓉金菊迎佳辰。"
"丁酉元日年七十一 其一","宋末元初","方回","晚节诗如白乐天，每逢元日有新篇。九胪唱第今三纪，七帙开端又一年。风雪五更怜过马，儿孙百指望归船。老身穷健无烦恼，犹倚文章卖酒钱。"
"七十五翁吟","宋末元初","方回","衰翁七十五，犹有身世忧。暑不办寒计，朝始为夕谋。海若挟风伯，扫荡数十州。钱塘幸而免，湖已入城流。吾虽偶不死，生涯殊苟偷。米价不少减，钱刀何所求。长女亡六载，次女病未瘳。假使即勿药，嫁奁将焉筹。五男丧其幼，馀皆隐林丘。忆昔年十五，七月辛丑秋。郡治及祖居，一夜灰郁攸。倏忽六十载，将无坠箕裘。侥倖登一第，患难何其稠。滨死者累矣，尚存镜中头。行善丛谤议，施德招冤雠。久已致其仕，此生行且休。半饱半饥间，陈粟齑一瓯。鼎食拚鼎烹，吾非斯人俦。万事不如意，自取何怨尤。折腰复仰面，舐痔而封侯。何如醉茅柴，霞外鼾鼻齁。"
"七十翁吟七言十绝 其三","宋末元初","方回","诗备众体更须熟，文成一家仍不陈。晚悔昨非思改纪，规随养气省心人。"
"七十翁吟七言十绝 其五","宋末元初","方回","一河绿水小楼前，八十老翁犹驾船。七十老翁幸静坐，有书不读真可怜。"
"七十翁吟五言古体十首 其十","宋末元初","方回","世短心徒长，日暮道更远。偶荣匪运泰，骤落非命蹇。王侯死无葬，将相谪不返。贱穷齿秃缺，尚许啖粝饭。配享宣尼庙，文学可商偃。云何从祀庑，传注王郑混。平生三万卷，晚节叶粪本。外华已焉哉，袯襫谢公衮。"
"七十翁吟五言古体十首 其九","宋末元初","方回","今所以知古，赖世有书史。后所以信今，岂不亦藉此。昔在韩魏公，治平四载耳。仁皇实录就，贼贾独不尔。窃位十六年，不奏理庙纪。咸淳至德祐，抑又可知矣。国亡邪正混，衮挞笔孰泚。衰翁抱丹心，但恐将溘死。"
"七十翁吟五言古体十首 其八","宋末元初","方回","幼尝习古诗，生平不满百。人生如蜗牛，欲升一丈壁。我幸七尺身，燥土馀三尺。目此寸进难，涎尽喙不湿。平生修省心，不啻震虩虩。晚若蹈虎尾，更甚履愬愬。庶几其可免，宁受冻饥厄。徒步胜安车，亦勿乘下泽。"
"七十翁吟五言古体十首 其七","宋末元初","方回","晦庵感兴诗，本非得意作。近人辄效尤，以诗言理学。志南写柳吹，曼卿咏禽乐。我翁盛称之，岂不物象托。小巷旗誇酒，大贾褐怀璧。喝咄野狐禅，未必实有得。欧公不论文，孟子不言易。平生守所见，弱冠至七十。"
"七十翁吟五言古体十首 其六","宋末元初","方回","后山与简斋，仅年四十九。诗少句句佳，天地同不朽。予幼初学诗，一日赋一首。颓龄忽七十，诗果传后否。侥倖擢儒科，邂逅至郡守。几死坐此耳，诗于我何负。寿长诗故多，才短诗故丑。苟活许作诗，馀生付诗酒。"
"七十翁吟五言古体十首 其五","宋末元初","方回","诗人而寿者，近有数老仙。后有陆放翁，前有曾茶山。亦复有二赵，南塘与章泉。年皆八九十，至今诗集传。南岳五藁出，岂无刘后村。老妓风水僧，两诗太不然。三生感容堂，晚节尤可怜。虚叟年七十，努力当勉旃。"
"七十翁吟五言古体十首 其四","宋末元初","方回","五男三女儿，侥倖肖吾祖。贤愚挂怀抱，笑陶敢效杜。长男近寄书，长女化为土。嗟予七十翁，哭此四十女。此女抱恨久，嫁不得其所。厥夫实鸱鸮，厥舅乃狼虎。谰讼欲杀予，破家谢官府。不禁毁璧痛，何啻茹荼苦。"
"七十翁吟五言古体十首 其三","宋末元初","方回","先祖八十四，卒予生之年。先父五十六，予甫三岁焉。厥今七十叟，万死偶获全。过父岂不愧，逮祖恐未然。初学晚颇进，粗亦窥圣贤。常感知己恩，不报负我冤。梦寐此心明，暗室如青天。无田与儿孙，未为无所传。"
"七十翁吟五言古体十首 其二","宋末元初","方回","昔闻老莱子，希年奉慈亲。佯作小儿啼，斓斑綵衣身。事有异天壤，予生何不辰。三岁丧吾父，万里南海滨。先君四难弟，今皆为古人。五房伯仲十，独予登七旬。道路谩奔走，灯火徒苦辛。此诗比蓼莪，一吟一伤神。"
"七十翁吟五言古体十首 其一","宋末元初","方回","无妻牧犊子，带索荣启期。予亦年七十，幸犹未至兹。颇亦似陶翁，粗有五男儿。乃父休官早，致汝恒苦饥。挂冠六七闰，方当挂冠时。治生了无策，惟耽酒与诗。室人愧交谪，虽寿夫奚为。后死信无益，固穷谅何悲。"
"七月三日朱用和罗弘道同访南山无竭师","宋末元初","方回","振骑出喧阓，榜舟浮广川。冠盖二三子，谓我扬先鞭。翳翳杉漆坞，膴膴禾黍田。篱闯拥稚髻，担观骈旅肩。是日告秋朔，暑絺稍轻便。瞩远喜野旷，讨幽忘道绵。维南孤崒嵂，中有西方仙。铁干万树古，金界千柱坚。湿藓滑侧磴，密荔凉深泉。道人瘦如腊，不见今三年。翠琰壁奇刻，丹涂架穹椽。脩竹洗人心，焉知红尘天。谑剧酒若失，机捷诗易圆。致爽潇洒阁，俯视乌龙颠。过帆倏灭没，聚市常熬煎。临轩十八公，老寿藤萝缠。与语若未对，风至忽粲然。斗牛之所莅，吴越封疆连。自泰伯勾践，以至衣锦钱。成败亦屡矣，变化若浮烟。嗟哉声利徒，群蚁争微膻。吾侪方寸中，皎月澄寒渊。少迷逐众嗜，晚悟羞前愆。会当摆俗鞅，来此禅窗眠。"
"七月初一日晚大恶风而雨","宋末元初","方回","焦原沸泽火云红，忽变煤炱漆暮空。定谪毒龙移旧穴，并驱奇鬼助狂风。落泥朱实争残果，劈瓦青株惜半桐。审雨堂中知是梦，未须豪横诧衰翁。"
"九日用渊明韵二首 其二","宋末元初","方回","渊明谢督邮，犹有金石交。故人笃古谊，未随霜叶彫。把菊东篱下，气与南山高。颜生忽至止，双凤鸣青霄。我誓死岩穴，瓮灌讵云劳。奈何今年秋，一旱川原焦。酒钱蔑由致，拟坡聊和陶。索寞世所贱，由来非一朝。"
"九日用渊明韵二首 其一","宋末元初","方回","穷山岂有节，疲氓不聊生。比户迫冻馁，九日存空名。旦视觜参中，斗极南北明。知我乏机杼，促织亦销声。昔健酒易得，痛饮倚妙龄。焉知齿发暮，壶尽无可倾。寒英粲荒圃，槁叶铿前荣。坚忍验学力，乖离怅时情。死也谅不磨，可惜百无成。"
"九日早起","宋末元初","方回","今日真当烂醉时，丁床搔首便吟诗。拟斟白蚁元来少，旋典青蚨亦未迟。万事茫茫先卯饮，一家草草仅晨炊。纸窗日上微风冷，斜倚危楼有所思。"
"九日烹二鸡终不得酒","宋末元初","方回","长女近归宁，念母省所患。临别无可烹，仅馀一老雁。兹辰遂重九，空庖绝刍豢。伏雌劣足膳，时醪靡由办。平生万卷肠，半世饫藜苋。中尝长军府，岂不宴集惯。晚年畏祸机，弃官老林涧。卖书辍架签，典衣解袍襻。佳节无一钱，终不羡朽贯。瓶罄何耻为，更用奴隶讪。但甘颜乐瓢，宜免周誓轘。粲粲东篱英，聊与岁同晏。"
"九月二十二日晓倚楼","宋末元初","方回","北斗挂楼北，晓柄正指东。乃知今夕昏，移以招西风。南州霜未降，九月已过中。候虫既无声，天犹迟过鸿。一岁事垂了，吾生将无同。春草百种死，夏木千林空。依依墙壁间，独剩残菊丛。日出万马动，谁其知此翁。"
"九月三日晚登秀亭分韵得七字","宋末元初","方回","登高佳辰近，暗数屈指七。古郡拥乱山，危亭低落日。未堪摘嘉菊，亦且醉新秫。矢诗记同游，是岁实丙戌。"
"九月雪十月雷记异","宋末元初","方回","九月二十五夜雪，南天稻粱未全结。十月二十五夜雷，东风桃李俱误开。七十三翁骇何谓，雷旧惯闻雪则未。水旱国家有仓储，人能寡欲疫疠无。"
"二十三日大雪弥甚","宋末元初","方回","压船塞户路迷途，絮帽毡衣马缓驱。一夜遽然三尺许，万家欢谓几年无。美观顿觉湖山改，生意潜回草木枯。面贱米平来岁事，饥民谁与续朝晡。"
"二十五日庚辰连作暴雨即霁","宋末元初","方回","昨日占天色，心知有异同。甫能湖水绿，不合晓霞红。龙挟滂沱过，蝇惊霹雳空。斯须即开霁，共快楚台风。"
"二色桃花","宋末元初","方回","阮郎溪上醉腮融，蓦忽深红又浅红。料得金闺描绣样，一花成换几针茸。"
"人日立春记苦雨无冰","宋末元初","方回","三十七日昼夜雨，中间一雪终无冰。今日立春遇人日，问天肯晴天不应。东南我记前庚子，徽城纸包馈杭米。乞人抢夺人食人，旱极西湖乾见底。今我七十四岁翁，苟全性命遨春风。略雪不冰又庚子，幸而去年秋犹丰。西湖莫作痴猫守，紫阳山下可归否。天终不杀好心人，有钱买花仍买酒。"
"人生如流丸","宋末元初","方回","人生如流丸，冉冉不肯住。草变鶗鴂鸣，花零蝴蝶去。去去无奈何，一饭三起步。鬓绿密已稀，红颜新忽故。往悔杳莫追，前瞻冥未悟。破镜忽偶圆，堕甑宁足顾。方池疏雨馀，历历见鸟度。沉吟高树间，聊用写心素。"
"八月二十九日雨霁玩古兰","宋末元初","方回","积雨不可出，五日无盐醯。纵复有雨具，出门将告谁。兹辰复何辰，明窗漏晴曦。我有古猗兰，瓦斛以莳之。举世无识者，惟有秋蝶知。紫穗密匼匝，雪茸纷葳蕤。国香袭衣袖，坚坐神自怡。微咏韩子操，长歌湘累词。空庖不遑省，聊足忘调饥。"
"八月二十日晓起","宋末元初","方回","夜阑不能寐，鸡鸣垂欲三。起步秋月影，寒发何毵毵。斗柄落山北，参旗挂庭南。三五忽四五，蛙蚓众喙缄。独有络纬声，催织何喃喃。禄仕心已息，愧未任桑蚕。昨暮缺薪米，质以衾及缣。七年为此郡，忍人所难堪。焉知窘至此，不给石与甔。独坐老树下，暗撚霜须髯。墙外行人动，丧事箫鼓酣。生之必有死，如岁代凉炎。但颇讶薄俗，不复甄廉贪。鄙诮采芝馁，歆羡脍肝馋。想见攫夺子，枥马已就衔。岂识有幽人，茹苦如饴甘。念虽乏智计，识度终不凡。儿女亦可割，深山建茅庵。"
"八月十八社不雨得酒","宋末元初","方回","近社当有雨，至是终无之。家贫久无酒，忽有社酒持。万事不可料，人生难前知。穷山旱已甚，园草日就萎。重九倏复近，眷焉顾东篱。稼穑不我与，灌此青蕊枝。幽赏心所寄，曾不忧朝饥。果茹愧云鲜，聊兹抚幼儿。扁舟欲有适，矫首空遐思。"
"八月十五日二十日两至南山饮潇洒亭","宋末元初","方回","悠悠桐江水，寓庐十二年。重来六日内，两日登南山。南山有何好，高阁西北偏。隔江三千家，一抹烟霭间。阁槛一巨松，挺出众木前。野性所酷爱，老藤相纠缠。亦如我与僧，相对谈幽禅。稍遂物外性，屡写酣中篇。故侯复齐民，鬒发成华颠。念当拾此去，焉得长周旋。"
"八月晦甲子雨至九月二日怀同来二僧及两子","宋末元初","方回","今年夏潦甚，秋暑亦云剧。豳霜届授衣，垢汗著单浴。园渴困力灌，井竭疲远汲。甲子似宜晴，一雨竟三日。□□□□僧，溪涨渡欲隔。颇复念幼子，饼蔬谁与摘。此地非我家，暂到犹是客。归舟可上滩，深湍没巨石。赀费殊未办，褐粟阙补籴。空庭无来人，爬痒看檐滴。"
"十一月旦泊大浪滩下甚雨醉卧次日乃知","宋末元初","方回","夜雨彻五更，江水长三尺。醉卧了不知，开篷洒馀沥。萧瑟复未已，北风阻行色。篙师请祭神，索我留半日。牲酒岂敢靳，望山头屡侧。俯船势欲压，樯顶立峭壁。何物野人家，奄有此奇石。长安车马尘，儿生初未识。鸡犬巉岩间，亦各适其适。休官穷太守，久混渔樵席。顾影叹须鬓，向来无此白。一瞬十二年，梦过竟无迹。"
"十一夜无寐怀九日南山之游","宋末元初","方回","代步仅一马，奄忽乏敝帷。扶舆陟南山，幸有渊明儿。树阴玩苔藓，稍读古板碑。江湖岂无人，不如僧能诗。□□□□杪，窃虑高必危。稳坐勿竞险，羲农端在兹。欢伯偶就招，引满奚容辞。未饮觉秋寒，既饮忘百为。何以得渡江，醉中初不知。至今酒醒夜，绝叹斯游奇。"
"十二月二十八日立春次韵王山长俊甫","宋末元初","方回","馀生橄榄蠖求伸，久作屠酥最后人。万事不关閒处眼，三朝聊喜岁前春。草芽地已回生意，雪霁天应念小民。船活东游君决计，何当同载自由身。"
"十二月二十日立春系癸巳岁予年已六十七白刘唱和有云共把十千沽一斗相看七十欠三年因此遣兴","宋末元初","方回","客途穷极亦陶然，自觉平生愧乐天。能办十千沽一斗，何知七十欠三年。日晴雪路初行处，春到椒盘未颂前。好念故园小儿女，团栾闻早醉花边。"
"十月七日早起","宋末元初","方回","己亥十月六，是为立冬日。是日晴颇暄，虚叟偶饮客。醉卧二更醒，起视天宇黑。三更至四更，大风一何急。吼哮甚江潮，十屋九仆壁。五更再倚楼，云扫众星出。我楼正向东，北斗挂东北。其杓渐指南，正东起太白。日躔氐近房，红气卜晴色。万马渐次动，钟鸣戍鼓鼜。今年未有霜，贫民或絺绤。忽念十日前，霰雪已坌集。痢疟死者夥，咎徵复不一。所喜浙田登，百姓不忧食。"
"十月二十二夜三更读清波杂志至五更","宋末元初","方回","远书答一封，近诗写数首。小雨客不来，我亦厌奔走。茗罢午窗倦，草草具杯酒。独酌政自佳，啖茹聊诳口。人生一日事，忽已卯至酉。就枕不解衣，须臾鼻雷吼。起问夜何其，禁钟云已扣。颇欲复谋饮，床下但空缶。再卧卧不成，灯膏幸犹有。坐至五更转，读过一寸厚。是书必有益，但当审去取。著此者为谁，未欲斥氏某。金陵三不足，奎聚天地剖。尊之配孔庭，邪说阴授受。后世公论定，馨秽两不朽。未知八寒狱，惇卞果入否。"
"十月十九日小酌分韵得里字","宋末元初","方回","奠国荷隆栋，扶世纳夷轨。勋庸书盟府，名氏垂信史。画饼既无成，坠甑亦云已。幽哦陶倦情，閒读探玄理。嗜古植雅正，愤俗馘淫靡。尚堪辈前哲，未屑睨馀子。寒门车马绝，良月风日美。旁近东西邻，邂逅二三士。无钱焉能神，有酒犹粗旨。炙脔割肥羊，鲙材斫长鲤。随分匪强致，乘兴肯中止。钩深出该洽，砭疾伐鄙俚。缩颈罚令苛，抚掌戏语绮。豪歌眇群儿，大笑惊数里。一翁醉而踣，两生掖不起。心广穷亦乐，气衰老且死。生生天壤间，知命者罕尔。予将归万山，后日当忆此。"
"十月中浣酒熟客至分韵得菊字","宋末元初","方回","乱离脱此生，真复类残菊。严霜百草死，愧我一影独。乡邻豪夺儿，岂不金满屋。或乃盗贼起，全家被屠戮。贾祸由稔恶，寡悔胜干禄。聊保两鬓白，时倒一樽绿。客有可人至，酒适今朝熟。隔墙马蹄响，呵殿盛驺仆。天边本无物，眼若送鸿鹄。"
"十月初六日同仇仁近至王子由庵遂饮白云李居士宅书事","宋末元初","方回","初上吴山北，遂过吴山南。茂树悉剪薙，馀石空巉岩。向来华屋处，十不存二三。忽如入壶天，偶得羽人庵。阅画有远意，评诗无俗谈。背湖万松岭，面江三茅观。人烟向如织，今者篁竹半。猎士捕乳虎，伏弩行者断。野兽出城市，白昼无忌惮。昨仅获其一，此事可三叹。谁家有幽居，下瞰烟云洲。西极夕阳外，东穷沧海头。一览不欲尽，翠树蓄其楼。主人雅好事，置酒更献酬。禹穴渺何许，指视令人愁。酒中泛酥椒，酒味弥芳烈。果蔬无不佳，霜螯风味绝。卜夜意未阑，醉归步微月。人生了一日，世故剧琐屑。穷达不足云，兴亡讵须说。"
"万山堂呈史察使 其一","宋末元初","方回","□□□□□□□，□□□□□□□。□□□□□□□，□予年事雪盈头。药岩夏冷水泉润，茗屋午香窗户幽。相过端能坐终日，微吟清啸两无求。"
"三日□陪杨明府饮次前韵","宋末元初","方回","阒其禅老居西堂，岂有门人拈瓣香。葛巾漉酒笑元亮，石室紬书输子长。勿嫌临邛家四壁，犹堪樊川月一箱。寄书麒麟阁上客，我自蓑衣君金章。"
"三月二十九夜二更杭火焚花巷寿安坊至四月一日寅卯止","宋末元初","方回","倾国倾城誇美色，千金万金供首饰。武林城中花巷名，绍兴年前人未识。亮死瓜洲再讲和，巷名不为栽花窠。象珠翠玳玉笄外，紫紫红红裁绮罗。是时永嘉有佳士，叹嗟花巷名太侈。繁华渐盛古朴衰，书谓乡人非美事。谁知骜集一朝非，妇鬟女髻弥芳菲。冠梳簪珥向晓卖，百伪一真无关讥。戊戌年冬十月十，爇此阛阓成瓦砾。岂料郁攸再作祟，庚子春残小尽日。一十六度蓂荚新，两见焦头花巷人。买卖假花牟厚利，坐此得罪于神明。君不见九重一言轩轾易，头白纷纷无忌讳。人人一朵牡丹春，四海太平呼万岁。"
"三月二十日张君輗约饮王子由紫霞道院酒字为韵","宋末元初","方回","城中残春未识春，城外心赏无不有。今年春寒晚乃暖，尚馀飞絮忘高柳。西湖孰谓西子老，虽老绝胜登徒丑。刺水乍见新荷翻，衔泥莫辨乳燕耦。儿曹恶陈争喜新，好以玄鬓嘲白首。遮莫少年自得志，看人轻肥但袖手。今朝天色适可意，张丈殷兄总閒叟。此一秃翁许追随，琳宫菊花问开否。主客十人人能诗，冥搜远讨心欲呕。何如平易任天真，索纸便作龙蛇走。仇仙笑指皋亭山，横塞武林当水口。不尔歌舞百万家，焉能奕世长保守。我独睥睨寿星寺，欺孤柄臣据其右。一朝击死木棉庵，头颅可朽臭不朽。向来世故未深识，折腰此人觊升斗。追忆谢傅小忍语，窃虞桓玄锡命九。山河变幻泗鼎没，脱身万死亦云偶。升沉得丧俱置之，天地古今一杯酒。乍聚忽散醉忽醒，浮生邂逅理难久。王侯皂隶浪分别，顷刻白衣化苍狗。"
"三月十一日问政山次刘元煇韵","宋末元初","方回","禊节去未远，是日天更朗。微寒护馀芳，春野绿渺莽。爰从峻岭登，岂殊茂林赏。支策拄云汉，举袖拂星象。遐瞩两眸豁，徐步一足往。年迈忽臻兹，时平犹忆曩。誉竹谈亹亹，吊松色怏怏。青空鹳鹤唳，碧甃蜗牛上。龛金窥扁颜，簪玉观塑像。孰谓幽谷僻，有此殊庭敞。豪饮杯杯满，清吟字字响。佳儿奉亲老，高第事师长。考击谢钟鼓，倾写竭瓮盎。自可作画图，未易绝梦想。吾家酴醾花，高架政堪仰。能来一中之，勿待南飙爽。"
"三月六日再用韵二首 其二","宋末元初","方回","百杯不乱善食酒，如手捧玉肘生柳。貌醉心醒戒亢悔，一斟一酌乾用九。犹龙世岂无斯人，渔网可致皆常鳞。蜾蠃螟蛉勿浪语，得似刘伶鸡肋身。"
"三月六日再用韵二首 其一","宋末元初","方回","忘形尔汝日诗酒，闭户拒客笑泄柳。慷慨酩酊属我辈，若楚云梦吞八九。隔桥暂许作邻人，莫待寄书凭雁鳞。聚首良难分手易，人生谁得自由身。"
"三月旦晚晴","宋末元初","方回","社雨弥三日，先之雹与雷。已疑春色尽，忽逐晚晴回。佳笋常迟出，奇花每后开。微寒胜骤暖，更莫十分催。"
"三月初五日同诸友自城南游水西书事","宋末元初","方回","步出城南门，衣袂飘和风。风中有花香，不问紫与红。万山似无罅，一水能自通。插云石色古，喷雪滩声雄。夙闻长庚伯，来访宣平翁。想见巉岩间，悠然支孤筇。吾侪复此游，啸歌渡船中。未渡东望西，既渡西眺东。东西互眺望，所至随不同。乃知佳山水，变态焉可穷。荦确陟层巘，茂密穿深丛。仓卒未暇往，虚皇紫阳宫。僧窗亦可人，脩竹攒青空。足用展极目，遥天送归鸿。更有真趣泉，一泓磨精铜。隶扁故自佳，韵语亦大工。至宝识者少，烟雨埋昏雺。英气决不泯，定复月贯虹。万世永无极，百年俱有终。为问羊叔子，何如王无功。晚生未闻道，邂逅华颠童。酒酣诗不成，归途竟匆匆。但苦嘲诙剧，谈锋森战攻。达人当两忘，一付亡是公。"
"三月初五日孟君复王元俞治中十人同会分韵得诗字","宋末元初","方回","春光九十日，半为风雨欺。人生一百年，怀抱无好时。兹辰复何辰，晴烟霏柳丝。佳友可我意，閒愁忽如遗。座客有十人，十人皆能诗。景色既已妍，谈笑无相疑。酌酒不计数，惟醉以为期。阄韵有险易，鹤头侧复垂。上巳后二日，此会竟大奇。芥蒂死生间，吾尝笑羲之。王侯宰槐国，蚁身不自知。顾此一梦耳，不饮庸非痴。"
"三吊吟四首 其四","宋末元初","方回","偶闻一人死，恻怛吁以惊。千人万人死，能不怆厥情。长平几性命，锐头付一坑。亡者抱永痛，胜喜功名成。功名岂不成，机心何时平。人心苟若此，谁谓天好生。"
"三吊吟四首 其三","宋末元初","方回","湍溪涨梅潦，一夕十丈强。愚哉浴马僮，视之如寻常。高岸一失足，马尚能腾骧。僮尸不可得，漂流落何乡。握辔徒自谨，堕阱已足伤。人间平坦途，中亦有海洋。"
"三吊吟四首 其二","宋末元初","方回","险有不可测，能有不可恃。善泅狎波涛，篙工死于水。歙南百里许，有滩一何驶。昨日索我书，辞我庭下跪。明日沦小舟，肤发饫饘鲔。寄言得志者，徼倖未必是。"
"三吊吟四首 其一","宋末元初","方回","市有印书叟，日印可千纸。间得工墨钱，苟足赡妻子。近欲役其人，告者谓已死。醉歌夜彻晓，熟卧呼不起。人鬼顷刻分，火葬骨骸燬。岂不谓达生，谁独能免此。"
"三贪叹","宋末元初","方回","十月蛇当蛰，锦文遨道边。碎首毙农梃，人蛇胡不然。鼠窃不以夜，腐尸供鸱鸢。白昼自掇祸，人鼠宜戒旃。猛豹落槛阱，割皮充席毡。人中亦有豹，勿恃多金钱。蛇鼠喻官吏，豹以喻将焉。三贪逭天诛，听此三叹篇。"
"上元晚晴","宋末元初","方回","所谓上元者，俗以侈升平。汉用方士说，祠祭夜达明。爇炬或始此，游观实何名。年登庶事遂，春早芳意萌。冶妆饰粉黛，豪奏喧丝笙。愚玩夺稚魄，淫窥荡狂情。天宝覆唐都，宣和倾汴京。词人丽唱在，物极良足惊。一隅颇完盛，四运遄代更。戍守列万里，镇防连百城。崛起间窃发，交驰事遐征。昏黑烟火灭，哭声无歌声。晓雨花信过，夜蟾桂轮清。时节既如此，焉问阴与晴。"
"上回岭","宋末元初","方回","儿时度大庾，未识险与艰。剑阁天下壮，老矣无由攀。兹岭同我名，穷源路如环。一重复一掩，千弯仍万弯。怒石跃奇鬼，淙流出其间。高处望来处，井底忽升天。为言上复上，何如居庸关。"
"上南行十二首 其十二","宋末元初","方回","谈笑复谈笑，竟忘早与晚。翩翻凌深波，恍惚度层巘。醉身但觉轻，归路不知远。人生常如兹，百年亦易遣。"
"上南行十二首 其十一","宋末元初","方回","君子贵淡交，不在杯炙间。主人苦留客，因辞乃得还。中道逢故旧，酒肉又如山。半醉可以去，岂不知时艰。"
"上南行十二首 其十","宋末元初","方回","弃官逃世名，居此深谷中。谷深夜更深，剧谈滋无穷。照壁书灯青，煨炉茶火红。门外晓鸡鸣，天地号霜风。"
"上南行十二首 其九","宋末元初","方回","斯人近云亡，华算八十四。登堂拜画像，衣冠昂古制。有子身不死，科名今九世。焉知三家村，乃见万乘器。"
"上南行十二首 其八","宋末元初","方回","叶有义谓何，根有即叶有。登岭问地名，强辨果是否。我观松柏竹，青青黄落后。叶有有此叶，可以观此守。"
"上南行十二首 其七","宋末元初","方回","昔闻马粪巷，今涉牛矢岭。无牛亦无矢，步步入佳境。望我端人居，时焉一引领。亦如马粪边，王谢芳更永。"
"上南行十二首 其六","宋末元初","方回","溪北曰富登，溪南曰富代。其西曰泽富，富固人所爱。民贫今已极，名实殊不对。此村名杏村，杏花果安在。"
"上南行十二首 其五","宋末元初","方回","金焦大小孤，号为天下奇。繄此水中岑，突兀颇似之。千古几洚水，蛟龙不能移。寄言瓮牖士，守道当如兹。"
"上南行十二首 其四","宋末元初","方回","七里南山边，更作三里程。十里旧榷界，双桥酒有声。身老友朋尽，事殊时代更。茅店迷处所，饮徒眠九京。"
"上南行十二首 其三","宋末元初","方回","我不上南山，垂近四十载。山中花瓢翁，尚与山俱在。据高瞰人世，昔田今为海。道傍魏公亭，柱化础亦败。"
"上南行十二首 其二","宋末元初","方回","历险极可畏，升高宜少休。岭水东西分，终亦归同流。臧获相尔汝，借灶燃枯槱。五里一酌酒，聊以娱兹游。"
"上南行十二首 其一","宋末元初","方回","初过城南门，即过城下渡。岂无小笋舆，未若且徒步。霜重船板滑，水涸岸石露。我老人不识，小让樵者路。"
"上饶周君梦至梅花洞吟曰我家本住梅花洞一阵风来一阵香为赋长句","宋末元初","方回","帝敕王家专管竹，子猷高风谁可续。西州间生文与可，后来特判筼筜谷。帝敕陶家专管菊，千载渊明一影独。分司旁出可无人，醉插齐山容杜牧。梅花天下第一花，天下好诗翰林家。孤山山下清浅水，疏影年年横复斜。水中漉影出此句，美玉凿石金淘沙。至今和靖一丘壑，敢有代者需齐瓜。乾坤故异醯鸡瓮，元来别有梅花洞。玉堂不隔蓬与弱，自是世人肉身重。周郎妙年有仙骨，月夜往来跨鸾凤。自言家住梅洞中，怕泄天机称是梦。芙蓉城主传石丁，洞天是处花冥冥。莲花博士薇花郎，玉阶除拜时告廷。世间善赋梅花者，定皆梅洞诸仙灵。梅洞梅洞果何在，七十万里天常青。"
"下长安堰","宋末元初","方回","已雪又复雨，天寒行路难。船中寒尚可，未若堰头寒。已雨又欲雪，泥深行路迷。岸边泥尚可，未若堰头泥。官船买船逾十丈，终日牵攀仅能上。小船不阔五尺者，大船塞之不容下。堰夫惯见甘途污，轴胶缆断相号呼。得钱赡家计未愚，不惜身如牛与猪。人生劣可足衣食，何必来此堰头立。"
"下回岭","宋末元初","方回","上岭何所苦，一步一气喘。下岭何所苦，一步一脚软。直视三千丈，石梯落层巘。终须到平处，尚作屈曲转。彼犹可通车，太行羊肠坂。此乃不容步，险甚蜀道栈。回首望木杪，千里百里远。"
"与孟能静饮联句复和三首 其五","宋末元初","方回","仕宦可止不止酒，乃所愿学陶五柳。春夏秋冬皆有花，四时无日不重九。莫欺左持蟹螯手，莫笑涎流面车口。醉能题壁又能歌，德行文章总无有。"
"与孟能静饮联句复和三首 其三","宋末元初","方回","三月三日一觞酒，同上危楼望晴柳。岂可不饮负此春，向来风雨十朝九。"
"与孟能静饮联句复和三首 其一","宋末元初","方回","三月一日春如酒，红是桃花绿杨柳。人生不醉欲如何，不如意常十八九。"
"与起来芳三上人游北山寺","宋末元初","方回","癖性爱古寺，郁郁乌龙山。癖性爱古树，万松拥禅关。偶与二三僧，共此一日閒。索茗古寺里，系马古树间。树古生凉飙，寺古殊尘寰。古貌各清怪，古心俱恬憪。忽有古笛声，牧儿度前湾。古人谓不足，古风斯已还。"
"久不作诗非避俗议偶老懒且次范君泽韵","宋末元初","方回","俗坌猬毛奋，老倦龟壳缩。闭门自著书，此外百无欲。试将双鬓比，我白君尚绿。固宜斗百篇，醉不问今昨。异端朱翟徒，孟子辟之廓。傲睨则有之，未必果落魄。焉得百尺楼，与公共盘礴。坐令许汜辈，螟蟭仰黄鹤。"
"久晴十月二十四日五日连雨程以忠来同饮","宋末元初","方回","侵寻小雪初，不雨五旬馀。深井腥泥水，荒畦槁蛀蔬。牛灾传聚落，蛇出骇阶除。巫诧瘟神王，官虞火政疏。浅流停碓硙，硗陇抗犁锄。闽粤挻兵祲，江淮断漕渠。讹言兴委巷，秽气集穷闾。市药邀珍价，僮衣类臭帤。衰年今尔许，恶况又何欤。脚汗眠慵洗，头风坐畏梳。扪多王猛虱，食谢孟尝鱼。半世空为吏，平生误信书。得閒真已幸，多惧复焉如。田不能仓廪，家才有室庐。稍令逢小稔，亦足慰贫居。骤湿生朝础，斜飘过晚墟。檐茅声乍滴，槛药色微舒。牟麦还堪望，蝗蝻想渐祛。良朋胥此会，忧抱与俱纾。斗酒适酤至，烹鸡漉韭菹。"
"义犬行","宋末元初","方回","君不见周兴西旅贡厥獒，今日天下新建櫜。远方不许进异物，閒却三略兼六韬。又不见王孙昔叹走狗烹，今日天下永太平。保全功臣决无此，花村夜不争雉鸣。陆平原家养黄耳，系书不隔江淮水。金陵音问还洛阳，往来何啻万馀里。杜少陵寓鄜州居，旧物低徊入衣裾。宗文宗武共入蜀，爱怜想亦如相如。古滕东溪王御史，先公岂弟世无比。一犬育之十五年，送葬至墓不食死。一饭糟糠何足论，恒饱不饥谢乾坤。垂深井缰马救主，衔明月珠蛇报恩。世上纷纷轻薄子，翻云覆雨丧廉耻。动辄反噬不识人，可似韩卢乌喙之徒知义理。"
"于氏琵琶行","宋末元初","方回","君不见木兰女郎代戍边，铁甲卧起二十年。不知谁作古乐府，至今流传木兰篇。又不见公孙大娘舞剑器，挥霍低昂动天地。我杜少陵有长歌，每一读之生壮气。汉时昭君颜如花，强令出塞禁风沙。马上无以写愁思，推手为琵却手琶。昭君死作青冢土，琵琶却传来汉家。一弦一字万怨恨，始听欢乐终咨嗟。燕代佳人有于氏，春日黄莺韵桃李。齿犀微露朱砂唇，手荑缓转青葱指。声外调声非杆拨，意中写意自宫徵。曲阑歌罢或潸然，何能动人一至此。有时不用琵琶歌，辩如仪秦勇贲轲。武昌东西说赤壁，洙泗南北誇黄河。一炬一失百万却，古今胜败何其多。拔山盖世亦泪下，骓兮虞兮奈若何。老夫嗜好无它癖，为尔看朱几成碧。白发多情似乐天，衫袖江州司马湿。前身不是木兰旧女郎，今生恐是公孙真大娘。哦此琵琶敲诗肠，尔或因之姓名香。"
"千叶桃花","宋末元初","方回","此亦桃花彼亦桃，成蹊各各绽春苞。一朝开出红千叶，何啻高才十倍曹。"
"大浪滩步至东馆","宋末元初","方回","瞬息阅一纪，作郡初此来。小城虽寂寞，尚复具舆台。患难偶未死，覂乏良可咍。夜泊大浪滩，沽酒登崔嵬。随我别无物，但有双破鞋。破鞋足徒步，何必车中栖。质明日尚凉，行行高峰西。秋暑草不露，脚胫黏灰埃。破屋一小憩，老妪若见哀。万事岂可测，熙怡付齐谐。"
"大雪泊平望买酒戏书","宋末元初","方回","天若不产绵，世多冻死民。世若不酿酒，亦复愁杀人。冻面无人色，泊舟下塘侧。绵衣既云薄，酒亦何可得。妙绝少陵句，舟重欲无闻。袖手复缩脚，意终思一醺。试一问篙工，酒自此间有。奈何泥滑滑，寸步未易取。不恨衣绵少，但愁无酒钱。能将钱致酒，即似衣添绵。忍冻至于此，犹喜肆嘲弄。此雪遂大作，不冻复谁冻。"
"小饮张季野宅分韵得张字","宋末元初","方回","涂潦访远客，未免褰我裳。同行二三子，先后相扶将。达官肯忘势，鳞次升高堂。具言大雨水，民饥籴估昂。西成已无望，颜色俱恻怆。斗升弃孩稚，此事真可伤。今年劣足支，所虑明年荒。肉食念沟瘠，岂无筹策良。有司执所见，猾吏尤不臧。老夫颇涉历，意欲输毫芒。窃虞水投石，徒用热中肠。不如归去来，涤闷寻杯觞。平生济物心，已施不复张。尚于朋友间，未减诗酒狂。华屋旧公孙，燕室书画香。娱琴适情性，悟棋知兴亡。万事不挂口，逍遥参蒙庄。缪忝相如右，终惭思旷傍。淫霖苦未已，积阴翳秋阳。时艰近至此，盗贼将披猖。一醉岂易得，悲歌成短章。邂逅即分首，相思云树长。"
"山中之乐三章送徐明叟胡直内苏德翁归严濑并寄夏自然 其三","宋末元初","方回","山中之乐兮乐可忘老，匪盐匪酪兮养梨枣。曾高云仍兮动阅数世，手树成栋兮鬓犹未槁。一屈肘兮代谢，一寤寐兮谏夷歌皓。耿客星犹在天兮，鄗坛洛庙馀烟草。将相岂不鼎贵兮，曾腰领其未保。子独有此山中兮，作室已考。去不我顾兮，我将焉讨。"
"山中之乐三章送徐明叟胡直内苏德翁归严濑并寄夏自然 其一","宋末元初","方回","山中之乐兮乐可忘饥，饮有菊水兮茹有芝。辟谷孔易兮何涝何旱，漱咽沆瀣兮曷其耘菑。野粟稔兮酿酒，醉而歌兮樵者和之。分半桃食未既兮，烂彼斧柯于局棋。悯鬨市之遏籴兮，形或鹄而肠龟。谁独有此山中兮，我将焉追。送子于归兮，聊声我诗。"
"山中之乐三章送徐明叟胡直内苏德翁归严濑并寄夏自然 其二","宋末元初","方回","山中之乐兮乐可忘忧，草木春青兮黄为秋。云出云还兮人世晴雨，寒拾槲叶兮以襦以裘。顾独影兮无愧意，行小倦兮荫樾以休。天四壁以为家兮，户无可闭其奚偷。何两角之有国兮，战尘红而血流。谁独有此山中兮，我将焉求。送子于行兮，聊赓我讴。"
"山鹭鸶","宋末元初","方回","行行万山顶，无复大陂池。小涧清且驶，时见白鹭鸶。有鱼必不大，何况亦无之。联拳一孤影，尽日沙边窥。七泽足鲜食，曷不往彼为。公子以臆对，羽族幸产兹。腹肠能几何，少许可无饥。井鲋尚不顾，王鲔安所思。鸬鹚善攫捕，扼吭富渔师。虽贪亦不饱，孰若廉自持。"
"己亥十一月二十一日长至前一旬书","宋末元初","方回","北极地上三十六度出，南极地下三十六度入。四海之内居中国，不见南极见北极。东生西没一轮日，西没昏黑东生白。春分秋分昼夜中，天上地下度数同。地上天少日晷短，子月日南而北返。地上天多日晷长，午月日北而南行。四时成岁岁如此，日南日北而已矣。一百八十度有奇，不过一往一来耳。或谓四游升降殆不然，所以景祐新书删其篇。"
"马惜蹄","宋末元初","方回","家居岂不好，事此鞍与羁。春前三日雨，仆夫畏深泥。江南万山中，冈岭互高低。踏土不踏石，马亦惜其蹄。野迥暮有虎，村荒晨无鸡。升斗安所籴，囊粟千里赍。身汝不自爱，茹荼甘旅栖。曰予匪得已，伐木诗有稽。交谊重金石，星霜怅分携。一觌庚夙愿，投老歌归兮。"
"不恨","宋末元初","方回","鼓腹千年有，平心一物无。粗能全晚节，不敢恨穷途。岂少真君子，何求老腐儒。春风香百草，千丈古松枯。"
"中秋","宋末元初","方回","去年有酒苦无月，今年有月却无酒。睦斋杭邸两中秋，依□怀人夜搔首。有酒无月犹自可，有月无酒愁杀我。馀生归老紫阳山，无酒无月俱等閒。"
"中秋夜有客携酒","宋末元初","方回","中秋谓无酒，忽有携酒者。联翩二三客，柴门系嘶马。膨脝两大瓮，待月列堂下。空庭碧天阔，秋色极潇洒。皓魄初未出，稍觉云暗野。须臾冰团挂，细字可读写。琵琶拨旁行，此曲岂和寡。村伎杂南北，焉有容色冶。老夫但满饮，不复记杯斝。嘲诙颇恶剧，罚筹不吾拾。自从历丧乱，万事付苟且。应接日纷糅，口耳似聋哑。久旱百谷死，心望时雨泻。虽逢芳醑溢，更著纤指把。丈夫忽有念，外物皆土苴。客去欲夜半，一笑真醉也。"
"丹阳苦寒再赋","宋末元初","方回","冻雪犹凝滞，阴风欲怒号。树梢栖鸟堕，船底积冰胶。孰匪焦先室，谁能范叔袍。竟无沾醉策，足与苦寒鏖。"
"丹青歌赠王春阳用其神丹歌韵","宋末元初","方回","世上若无钟子期，破琴勿为俗子嗤。人间亦有王昭君，奈何众女嫉蛾眉。我粗能诗子能画，笔力岂不山可移。希声绝色识者少，妾妇嗃嗃仍嘻嘻。宣和画史我尝读，山水王诜并郭熙。儋州秃翁早题品，元祐文章众首推。坡诗一句不收拾，熙丰孽党遗群儿。大坡小坡俱写竹，黜不登载无一枝。河东颛征领节度，贼贯时实筹兵帷。谓此昏椓亦善画，缪取人主玉色怡。画之是非且不辨，国势竟随阉宦痿。花光墨梅方盛行，乃坐山谷屏斥为。简斋五诗动万乘，此等佳作亦弃之。五日十日一水石，王宰见赏杜拾遗。如许名手无其名，可谓世衰人才衰。筒不肯破菜不泼，朝士闳籍涂粉脂。青城北辕五马渡，正邪稍稍分荼饴。万事尽如画谱意，焉得炎正不中微。雪苏黄冤尚伊洛，始觉七政齐衡玑。锦囊玉轴锁御府，径与宗祏同灰飞。米元章史论稍公，遗物太仓存一稊。子能画，亦能诗。众人不识不必疑，相逢但当醉如泥。"
"为合密府判题赵子昂大字兰亭","宋末元初","方回","神奇变化莫若龙，屈蟠可藏螺壳中。一声霹雳起头角，金鳞万丈横苍空。右军禊帖不盈咫，善临摹者子赵子。一觞一咏十九之，方如带玉满疋纸。小字古称黄庭经，大字焦山瘗鹤铭。小敛大纵出一手，譬如写真妙丹青。写真但要写得似，小纤大浓皆可喜。小如眼中见瞳人，大如镜中见全身。"
"为张都目益题爪哇王后将相图","宋末元初","方回","阇婆之国古来有，其人裸体蓬厥首。后来改号作爪哇，君僭称王妻僭后。跣足露乳布缠腰，往往自妍不知丑。千岛万岛南海南，谓远无虞险可守。成周通道八蛮朝，旅獒越裳孰敢后。真腊彭亨皆入贡，巴尚答洽尔独否。壬辰腊月明日望，三平章往命招诱。泉州出门七州洋，飞樯舞帆朔风吼。五旬有馀至其境，惊禽骇兽破胆走。前主初丧后主立，国乱未定内掣肘。生擒瞎直吃当王，癸巳三月之十九。先降土汉必者牙，水陆引道分左右。继获昔剌小大子，□□留屯岂容久。所俘病亡或逋逃，穷则反噬如野□。□秋班师会占城，诸国降表肯相受。梢工满载槟榔果，征夫烂醉椰子酒。生金铜钱暨百宝，搜山讨掳恣意取。蝤蛑虾蟹玳瑁螺，芭蕉豆蔻皆可口。风俗可怪亦可怜，食无匕箸但用手。生年月日都不记，淫乱混杂忘牝牡。得此诗料告者谁，滕良伯父乃吾友。我赋长篇当凯歌，甘誓胤征同不朽。"
"为陆元德题撝谦斋","宋末元初","方回","四体非槁木，焉得常无为。下士蔑轨则，德人慎容仪。屈伸一时间，良复关安危。举手一不当，尚难令童儿。横目愚而神，岂可易指撝。造次肆亵慢，合沓来轻欺。臂且有所使，衔袖未出时。恂恂君子心，于此先有思。脱若役吾仆，未容盛气施。刚桀世讵乏，受侮宁无辞。画一发狗纵，厥规曹也随。年老益畏谨，请苑犹召疑。捉麈授生徒，秉钺行军师。一如执玉恭，庶几无悔追。"
"为徐企题赵子昂所画二马","宋末元初","方回","相马有伯乐，画马有伯时。伯乐永已矣，伯时犹见之。长林之下无茂草，此马得无半饱饥。一疋背树似揩痒，一疋龁枯首羸垂。赵子作此必有意，志士失职心伤悲。我思肥马不可羁，不如瘦马劣易骑。焉得生致此二疋，马亦如我老且衰。破鞍弊鞯骨硉矹，狂豪敢学幽并儿。无世尘处天地阔，我后子先缓辔看山时赋诗。"
"五月二十八日塘头小集呈同游刘元煇杨复之","宋末元初","方回","山中五日寒，霖雨久不止。稍稍云意开，骎骎日色美。驾言出东城，道傍玩流水。胸次积滞闷，一见似可洗。问讯元方兄，太息雍端子。养性在知命，制事当达理。病乃老人常，贫非志士耻。时运纵衰谢，见趣肯卑鄙。荒野叩槿楥，幽轩俯莲沚。吾友跫然来，君子有酒旨。青甘剖嘉瓜，碧脆摘新李。加笾何必多，真率故佳尔。学道气臭合，成文笑谈绮。鸣禽窥林间，跳鱼出波底。惊见我辈人，未有客如此。良晤匪易得，浅醉弥可喜。会当时盍簪，斯乐未云已。"
"五月十四日梅雨始通走笔二十韵","宋末元初","方回","迩日岂无雨，东有西或无。有亦仅鸣瓦，不肯鸣庭除。檐声尚难滴，况望浮沟渠。滂沱靡后继，霹雳空先驱。山田半未莳，莳早青苗枯。切虑旱势迫，莫办暑气苏。去岁当此际，浙乡渺为湖。穷冬六十日，所至雪塞途。无乃天力竭，有如酒家垆。瓮盎夙倾倒，遂绝来者沽。或谓帝有赫，岂忍氓毕屠。久蓄必大泄，勿遽宜少须。邻寺钟鼓晦，顿与常时殊。果即骤倾注，屋漏衣巾濡。平明视荒园，破鞋涉泥途。讵惜葵卉仆，但喜豆叶腴。西溪报桥断，渡舫若小纡。遥想农出野，蓑笠争奔趋。吾虽乏良畴，窘饥意已纾。天下免沟瘠，敢叹瓶无储。"
"五月旦抵旧隐","宋末元初","方回","柳萌整征鞍，杏熟卸归驮。风帆辍湘游，云屋返黟卧。天暑室人瘦，地荒园叟惰。长男近弄瓦，累重讵足贺。次男久投笔，学废不堪课。阿高兄子之，性刚未少剉。阿明垂四龄，语迟无可奈。一事独慰意，添竹踰百个。碧玉韵凉飔，我倡此君和。邻友各有携，野僧亦见过。陶门故常关，孔客复满座。微言订近役，何苦触尘堁。筋骸已衰老，踪迹尚奔播。八字马交驰，一生蚁旋磨。晚节休官心，悼猛就新愞。岂其尚有求，未甘忍寒饿。神魂倘可收，焉俟赋招些。"
"五湖空濛图","宋末元初","方回","五湖之水何冥冥，五湖之山何青青。烟雨空濛寄绢素，吾闻善画不画形。画山画水画烟雨，界画点缀分秤星。寓意托兴有所主，人品高绝名芳馨。斗牛分野古彭蠡，橘柚包贡今洞庭。史传同异不可考，青草丹阳兼宫亭。诸老英魂可招否，亡吴霸越携娉婷。三致千金变名姓，橐装恐带战血腥。陆龟蒙，张季鹰，无功可上彝鼎铭。江湖粗有莼可羹，何必石崇齑韭萍。满身花影醉归夜，何必涯训居朝廷。三高之中去一高，似于人物太渭泾。鸱夷子者非我侣，焉得张陆二高复起与我共扬舲。"
"今秋行","宋末元初","方回","八月十五夜赏月，楼台丝管沸金穴。百万珠帘捲嫩凉，茉莉花阑木犀发。八月十八日观潮，幕帟粉黛迎兰桡。雪山沃天雷动地，出没红旗争锦标。此是钱塘旧风俗，骄贵小儿生华屋。四时有春无秋风，常知歌笑不识哭。一年不似一年秋，渐衰渐老成白头。去年之秋尚云乐，今年之秋何其愁。中户田租三万石，水潦不容收一粒。况从兵乱窘避地，白璧黄金俱丧失。前朝后市旧富人，半作道傍蓝缕身。委巷小民或绝食，粥卖伉俪捐僮侲。一切时节不复讲，履长贺岁犹卤莽。淫雨连旬未必晴，潮何人观月谁赏。月缺月圆宵复宵，潮落潮生朝又朝。事与承平不异处，唯有南来秋雁飘。"
"以采菊东篱下悠然见南山为韵赋十首 其十","宋末元初","方回","今日见此山，明日见此山。有时或不见，乃在云雾间。世事亦如此，反覆多阻艰。阴晦待其晴，山色终当还。俗诮勿与竞，誓死保此间。"
"以采菊东篱下悠然见南山为韵赋十首 其九","宋末元初","方回","正始有遗音，衣冠落东南。典午赖群贤，历年百有三。吾闻运甓人，功与王谢参。晦俭佐宋齐，卖国尔乃甘。陶氏独有孙，饥死终无惭。"
"以采菊东篱下悠然见南山为韵赋十首 其八","宋末元初","方回","不见渊明面，渊明心可见。问何以见之，老菊耐霜霰。尚欲招祖谢，岂不鄙湛羡。市朝纷屠剥，禄位甘苟贱。高举能免此，学陶亦云善。"
"以采菊东篱下悠然见南山为韵赋十首 其七","宋末元初","方回","士衡怒鬼子，仲氏不谓然。云间对日下，此语亦浅旃。丈夫贵有立，声名动万年。青蝇能肆污，白璧讵改妍。君但满酌我，一笑吞青天。"
"以采菊东篱下悠然见南山为韵赋十首 其六","宋末元初","方回","不谓予坦率，即谓予缪悠。冷官尚难为，热官何可求。寂寂雀罗门，无复车前驺。但恐严光足，终胜张禹头。客来且一觞，十觞未遽休。"
"以采菊东篱下悠然见南山为韵赋十首 其五","宋末元初","方回","平生天外心，异乎诸子者。著鞭无前途，焉用取竹马。乍争祖逖先，肯出桓温下。黄钟晚遭毁，轰雷釜鸣瓦。细玩郊沙爻，可不举需疋。"
"以采菊东篱下悠然见南山为韵赋十首 其四","宋末元初","方回","移石甃缺路，折竹樊疏篱。檐间见一蛛，悬身堕长丝。随风有所罥，罗络纵横施。胸中密经纬，似不过一饥。用意尔许恶，何待网成时。"
"以采菊东篱下悠然见南山为韵赋十首 其三","宋末元初","方回","我诗无所师，意略与古同。豪士见之笑，寒苦啼秋虫。采菊忽见山，不辨南与东。奇句忽天来，目断孤征鸿。岂有学圣贤，而不忍饥穷。"
"以采菊东篱下悠然见南山为韵赋十首 其二","宋末元初","方回","生者不聊生，死者已鬼录。死视生或优，冥默谢耻辱。侧闻田野间，十人九饥腹。奈何值狼贪，尚欲肆荼毒。客去醉眼冷，独坐数残菊。"
"以采菊东篱下悠然见南山为韵赋十首 其一","宋末元初","方回","九日已过一，嘉菊无人采。晴轩醉馀芳，赖有我辈在。胸著酒斗许，意阔浩如海。谁能起九原，共与推千载。儿女较唇舌，我岂尔能浼。"
"以读书破万卷下笔如有神为韵赋十诗送赵然然如大都 其八","宋末元初","方回","言诗卜子夏，作赋马相如。三十六字母，文公之四书。知君便便中，自有一石渠。以貌失子羽，诸公其慎诸。"
"以读书破万卷下笔如有神为韵赋十诗送赵然然如大都 其三","宋末元初","方回","所谓先天易，诸人识不破。独一观物翁，入手不放过。太极是生两，然后品物播。参以邵子言，佛老义自堕。"
"以读书破万卷下笔如有神为韵赋十诗送赵然然如大都 其十","宋末元初","方回","后生信可畏，君年未四旬。我老长空倍，閒将三十春。学行各有见，出处何必均。宁将诗泣鬼，肯与钱称神。"
"以读书破万卷下笔如有神为韵赋十诗送赵然然如大都 其五","宋末元初","方回","扬雄论立师，始于书一卷。曾子贯忠恕，本无书可传。赵子足著述，古今妙贯穿。考诸领袖间，深衣有表撰。"
"以读书破万卷下笔如有神为韵赋十诗送赵然然如大都 其九","宋末元初","方回","鲁语第一篇，子曰即次有。有子与曾子，专美孔圣后。乃知古学者，尊师复重友。君之师友何，殆不止韩柳。"
"以读书破万卷下笔如有神为韵赋十诗送赵然然如大都 其一","宋末元初","方回","博学果何谓，书不可不读。子思继以审，子夏继以笃。是皆返诸心，夫岂泥简牍。试一凭危楼，万里送鸿鹄。"
"以读书破万卷下笔如有神为韵赋十诗送赵然然如大都 其六","宋末元初","方回","朱先之桑梓，如我二人者。赵子于吟诗，一字不妄下。虚叟明八十，硉矹老病马。年龄已衰颓，文字亦苟且。"
"以读书破万卷下笔如有神为韵赋十诗送赵然然如大都 其四","宋末元初","方回","误训若稽古，字至于三万。一言思无邪，可以了群怨。世人尔所有，夜光珠径寸。吾侪道固穷，君子兼山艮。"
"以读书破万卷下笔如有神为韵赋十诗送赵然然如大都 其二","宋末元初","方回","羲皇卦未画，世间有何书。今人所校者，惟亥豕鲁鱼。曷不洗肺肠，求诸天地初。此理傥有得，万卷皆空虚。"
"以读书破万卷下笔如有神为韵赋十诗送赵然然如大都 其七","宋末元初","方回","妙年尝自负，韩子补天笔。年及渭滨人，今也老无力。送君如燕都，谁门可长揖。苏举黄自代，靖翁独我识。"
"六月初一日次韵酬元煇","宋末元初","方回","吾不及渊明，爱酒未能止。不仕亦有禄，赖此天之美。年年搅饥肠，忧旱复忧水。迩来甘雨调，恶况已一洗。□□佳人蔘，古绵真附子。服药焉用多，寡欲即将理。固穷岂无说，屡空讵足耻。彼以盗贼富，乃兹所深鄙。怀人渴仪刑，秉芳在中沚。心赏于焉臻，酌水味亦旨。况有杯中物，侑以来禽李。清谈有馀韵，草木亦侧耳。云霄自旦奭，丘壑且园绮。向来荣进念，腐泥沉井底。相与赓醉吟，所乐不过此。寄语亨衢人，可吊不可喜。猗嗟楚子文，庸肯愠三已。"
"午困","宋末元初","方回","老人无所嗜，惟书尚喜读。矧又昼正长，聊此展卷轴。阅久困已极，端坐闭我目。稍稍收神明，内观默往复。谓可略攲枕，童子致委曲。心惧圣师责，美材化朽木。倦惫不可奈，一偃寐辄熟。何事忽惊觉，客至义当速。与语了无味，退就一影独。□□□□□，尚赖有脱粟。朱墨工未竟，点勘继以烛。还将夜有馀，用补日不足。行年过七十，焉用强自勖。起倒不由人，曷不返空谷。"
"夫容","宋末元初","方回","粲粲夫容花，昨日犹鲜妍。憔悴忽乃尔，霜实使之然。南山有松柏，初未见贞坚。弱草一已萎，独立众木前。世不逮王霸，天犹生圣贤。君谅达兹理，何用常忧煎。"
"孔府判野耘尝宦云南今以馀瘴多病意欲休官因读唐书南诏传为此二诗问其风俗 其一","宋末元初","方回","万里蚕丛国，西南出漏天。吐蕃唐徼接，越巂汉疆连。参井星躔外，岷峨雪界边。䍧船元下粤，剑栈忽朝燕。骠信狂图歇，苴咩险要镌。称元更号谓，督爽革官联。慰谕开行府，咨诹肃使权。贝仍通一觅，土尚锡双田。饰齿金兼漆，充衣卉与毡。瓜匏冬更实，桃杏腊尤妍。混壹良堪喜，诛求或未悛。霜威才莅止，舆诵总驩然。归橐无蛮货，征袍有瘴烟。□曾甘鞅掌，由此困沉绵。柔远华风浃，同文译史传。愿闻谈土俗，王会纂周篇。"
"少戆","宋末元初","方回","少戆不识事，误以仕为生。三已至四五，赀用都不营。儿累仅十辈，捐田无可耕。傍观不胜忧，馁死谅亦轻。肉食或色墨，梦寐心胆惊。瓜田良寂寞，当无走狗烹。"
"开镜见瓶梅","宋末元初","方回","开奁见明镜，聊以肃吾栉。旁有一瓶梅，横斜数枝入。真花在瓶中，镜中果何物。玩此不能已，悠然若有得。"
"忆我二首各三十韵 其一","宋末元初","方回","忆我幼时事，南归自番禺。三边已澒洞，内郡犹无虞。故居山城间，四面阛阓区。东西万货集，朝暮百贾趋。诸父领宾客，衣冠一何都。觞豆日谈笑，往往皆文儒。比屋有高楼，其上娉婷姝。侠少喜酒贱，歌呼间笙竽。无何郁攸作，一夕化为墟。朝廷易楮币，百姓骈叹吁。物价渐踊贵，饥剽多流俘。我家众长上，生近乾淳初。曰此风俗降，岁岁有不如。老者迁化去，少者分驰驱。生理益艰窘，口腹各自图。书囊裹笔砚，扁舟落江湖。苟且禄仕齿，荏苒岁月徂。乍得返乡里，惊怛心若刳。前辈尽黄壤，小儿皆白须。屡火不一火，坊巷非旧闾。上冢享亭仆，访寺诗壁污。向之红粉面，蚁穴髑髅枯。乃知宇宙内，万有皆空虚。我生逼六十，偶幸全头颅。身阅大兵革，一思一欷歔。怀旧梦恍惚，吊往肠郁纡。六十年间事，历历尚可模。我所见之人，百万泉下俱。神仙谓不死，终久归于无。寄语肉食子，无以智诮愚。"
"日长三十韵寄赵宾旸","宋末元初","方回","栗里渊明径，桤林子美堂。乱离容不死，穷乏果何伤。红粒炊籼饭，青薹煮菜汤。甲兵才偃息，城市转荒凉。最苦樵苏贵，曾微药饵良。频仍赊酒饮，卒急卖书偿。败絮熏还曝，粗絺洗更浆。炎蒸虽渐迫，寒冷尚宜防。瀹茗徵瓷盏，包梨集纸囊。头昏修菊枕，肤汗拭藤床。困倦成衰懦，疏慵欠激昂。厩空需马藁，碓净缺鸡糠。思虑徒迂阔，营求竟渺茫。忆儿观燕乳，怀友听莺吭。守分甘丘壑，逢时付庙廊。骨骸同朽腐，名字孰芬香。但握锄犁柄，终逃鈇钺铓。交游多竖褐，谈话止农桑。应俗循中道，颐生宝秘方。邻僧营藏字，侠士戏球场。角武焉能往，摛文或可当。病稀摩诘问，歌类接舆狂。举世嘲痴叔，何人识漫郎。北辕回朔漠，南棹辍沅湘。谊气知犹壮，颓龄惧不遑。六旬过眼电，万事满颐霜。静乐非无动，閒遨却似忙。连苔移巨石，带露数新篁。天地诗人少，山林夏日长。此心无别路，一武到羲黄。"
"木绵怨","宋末元初","方回","湖山一笑乾坤破，欺孤弱寡成迁播。不念六宫将北行，太师双拥婵娟卧。甬东香艳到漳南，争看并蒂芙蓉过。天兵及颈幸全尸，想见骈肩泪珠堕。木绵花下痛犹新，已向谁家踏舞茵。长头未及死肉冷，折齿遽专妆面春。赤城战场夜避火，万里又随燕塞尘。肉食酪浆更苟活，不惭金谷坠楼人。万户郎君遄卒死，却自金台还故里。嗟尔薄命两佳人，三为人妾亦可已。巧画蛾眉拙针线，空自纤纤长十指。后堂执乐换小名，更事少年贵公子。忆昔军中入相时，潜搜密逻渔妖姬。民间妻女凛不保，何啻如花三五枝。曲江近前少陵恐，今日总孕他人儿。贱获淫婢何所知，但为权臣深惜之。"
"牛触马","宋末元初","方回","谁家一大树，系者水牯牛。我马过其侧，道狭还无由。牛辄奋双角，直前舂马喉。伤马已不可，伤人吾何仇。鼻绳忽迸决，惊堕荒泥陬。我急策马去，牛尚瞠怒眸。事有出不意，君子焉所尤。古来行路难，曷不偃旧丘。归欤偃旧丘，无为牛所搂。"
"王御史野塘图歌","宋末元初","方回","野塘之水兮其色油油，以畜以泄兮灌我良畴。弋有凫雁兮盟有鸥，我出而仕兮可则进，脱如不可兮还我锄耰。水之上兮山之下，稷黍枣栗兮野塘之坞。秋收其实兮于粲满筥，车既膏兮马不前，退而家食兮孰予敢侮。我思野塘兮繄古之沂，有怀其人兮瑟声希。可由求赤兮贤宁不希，登之廊肆兮佩玉黼黻，否则岂无春服兮咏雩风而与归。"
"令狐信芳招饮天庆呈张文焕","宋末元初","方回","仲秋久不雨，残暑气犹郁。昼梦化飞鸿，青冥脱罗罻。果有叩门者，嘉招为湔祓。林下见高人，杯中得佳物。世故万不平，如利剑一刜。何况诗家流，谈锋出奇倔。味同本道合，心敬匪貌屈。维兹古琳宫，岿然金碧屹。生云石巑岏，荫日树蓊蔚。更有竹万竿，风梢互披拂。黄冠作何行，享此傲簪绂。吾侪许借景，仙意亦彷佛。其徒传异书，升空白日歘。腐儒早知命，灵丹未甘乞。座间亦有赋，肠枯语言吃。崖根茗泉深，尚留一再掘。"
"写心五首 其五","宋末元初","方回","此身脩至此，尚恐玉有瑕。自兹脩更脩，庶几宽我涯。不然轮生角，岂不柅厥车。故无熊虎卜，亦未梦龙蛇。学不取临川，文不取永嘉。诗不取晚唐，有正宁无葩。真魏吾所师，未觉朱程赊。此身脩至此，馁死曾何嗟。"
"写心五首 其四","宋末元初","方回","我既不干世，人故不我知。我能自不轻，人亦莫我欺。夏潦江湖溢，云雨翔蛟螭。两涯一以涸，岂无藏蛰时。外冻内不死，复雷潜地维。何必慕荠菜，窃借春风吹。"
"写心五首 其三","宋末元初","方回","世人好图画，山水及动植。墨煤与粉绘，轴而挂之壁。画岂有天趣，识假真不识。我有古盆瓶，清晨井自汲。时花簪数枝，悠漾泳金鲫。静坐玩生意，默然若有得。此见亦浅狭，抚几忽起立。我家山水乡，莺啼春草碧。"
"写心五首 其二","宋末元初","方回","今日忽不愁，脱然体无病。糊饰窗棂明，整齐书册正。生无快意事，适此悦我性。雨足明当晴，更喜天宇靓。"
"北珠怨","宋末元初","方回","北方有奇蚌，产珠红晶荧。天鹅腹中物，万仞翔冥冥。此贪孰能致，俊鹰海东青。钩戟为爪喙，利刀以为翎。采之肃慎氏，扶桑隔沧溟。无厌耶律家，苛取不暂停。中夏得此珠，艳饰生芳馨。辽人贸此珠，易宝衔□軿。东夷此为恨，耻罍嗟罄瓶。渡兵鸭绿水，犁扫黄龙庭。夹山一以灭，河朔无锁扃。幽燕及淮江，赤地战血腥。徒以一珠故，百亿殃生灵。两国失宗社，万乘栖囚囹。旅獒戒异物，圣人存为经。徒以一珠故，天地生虫螟。此事有本原，獾郎柄熙宁。力行商君法，诡勒燕然铭。延致众奸鬼，坏败先朝廷。焉得致渠魁，轘裂具五刑。钟山有遗瘗，漾之江中泠。我作北珠怨，哀歌谁忍听。"
"半山","宋末元初","方回","力引豺狼噬九州，獾郎于世果何仇。青苗法令初为祟，玉斧封疆半已休。绍圣南行多不返，靖康北狩欲谁尤。儿时曾读前朝史，几夜寒灯见泪流。"
"去姑苏","宋末元初","方回","双脸殷红捧玉尊，阳台彷佛见香魂。一生心道苏州好，何事摇船出葑门。"
"去萍草","宋末元初","方回","童子携竹器，摝去池中萍。见鱼故已佳，水底林峦青。复呼荷锄者，薙草汛我庭。蛇蚓无留藏，行径免露零。刬秽致洁净，拨翳生皛荧。朗月明其抟，古镜还精灵。语寂理已会，虑澹神自冥。白发一老翁，兀然坐孤亭。"
"四月二十七日梅雨甚骤","宋末元初","方回","黄梅三日雨，漏屋使人愁。无饭不遑恤，有书犹欲修。绵延蜂虿贼，震动犬牙州。兵甲从今洗，民穷尚可忧。"
"四月初四日闻绩溪凡十五都贼焚欲尽傍出焚歙县之南乡遂焚至昌化","宋末元初","方回","昔日初闻寇，诸人早出师。焚烧宁太广，收剿已无遗。斧钺何曾钝，雷霆岂肯迟。迁延非决策，那得更狐疑。"
"戊戌端午","宋末元初","方回","退休敢望赐宫衣，破箧重寻旧暑絺。梅子黄时端午又，葵花红处故园非。画符焉用元无病，标锦休争但合归。赖有故人饷新煮，一杯草草勒鱼肥。"
"正月初七日如江西以畏饮辞吴式贤宅宿向果市店","宋末元初","方回","残雪西郊路，依稀已似春。初程何必远，相识况如亲。久远交宜淡，沉绵饮戒醇。故辞情话友，拟便稳眠身。贩旅骈荒店，蛮音酗近邻。霰穿疏瓦乱，风掠破巾频。倦马喷醒嚏，顽鸡绝冻呻。谩誇为客惯，却忆在家贫。老妪言堪取，诸奴意勿嗔。近来军过后，少有早行人。"
"正月初四后十馀日病嗽不能出杂书十首 其十","宋末元初","方回","江皋残雪霁，想见东风还。可览不可拾，春容有无间。城市鬨灯火，强作元夕天。乱离痛甫定，物华非自然。栖栖坐羁旅，嘿嘿悲徂年。"
"正月初四后十馀日病嗽不能出杂书十首 其九","宋末元初","方回","无一日不醉，未尝见有疾。三日偶无酒，咄咄怪病出。肺壅鼻垂涕，不饮踰十日。醉死政自佳，性命安足惜。奈何官价贵，典衣买灰汁。"
"正月初四后十馀日病嗽不能出杂书十首 其八","宋末元初","方回","近代一人耳，吾乡老朱先。甲子如我今，犹活十许年。漳州复潭州，说经入从班。无何党祸作，委顺不怨天。馀生几明日，小子其勉旃。"
"正月初四后十馀日病嗽不能出杂书十首 其七","宋末元初","方回","炯炯君子心，至死能忍贫。炎炎小人胆，为利宁杀身。我年三纪后，登朝忤权臣。逮逾四五纪，破家蒙战尘。纵不当君子，终当非小人。"
"正月初四后十馀日病嗽不能出杂书十首 其六","宋末元初","方回","有马可代步，无马徒步行。有酒醉亦佳，无酒神思清。客楼卧病中，日夜唯雨声。此病尚可起，当如雨复晴。气尽死期至，岂容强求生。"
"正月初四后十馀日病嗽不能出杂书十首 其五","宋末元初","方回","夏日客此楼，买冰敌炎暵。冱寒不买冰，辍费用买炭。冰炭役浮生，倏忽凉燠换。故山饶甘泉，落叶足炊爨。曷不归去来，作此琐屑叹。"
"正月初四后十馀日病嗽不能出杂书十首 其四","宋末元初","方回","客久已无味，更苦赀用乏。年迈欲不竞，仍著疾病压。相望五百年，老杜卧夔硖。疲瘵困茧丝，遐荒敝戈甲。谁方拥倾城，乐死有玉柙。"
"正月初四后十馀日病嗽不能出杂书十首 其三","宋末元初","方回","西邻几老革，六博喝雉卢。倚楼俯长道，饮豪语言粗。东邻乃贩子，遇夜召朋徒。大鼓恣考击，吹弹更歌呼。书室一灯暗，笑此寒老儒。"
"正月初四后十馀日病嗽不能出杂书十首 其二","宋末元初","方回","献岁亦未春，骤暖似炮烙。衣汗欲索扇，一变雪霰作。头岑万钧重，喉棘痰屡壳。旬日不能出，如虎坐受缚。脱或死客中，何异纥干雀。"
"正月初四后十馀日病嗽不能出杂书十首 其一","宋末元初","方回","僦居背古城，楼西耸乔木。两年见黄落，雪尽欲再绿。往时春鹊雏，理巢乳哺续。不归视吾儿，于此捧饥腹。穷山况味等，差胜客影独。"
"汉臣明府与公度使君话吾州山水之胜有诗次韵二首 其二","宋末元初","方回","秋容洗雨雁浮空，牛斗之南江以东。是处皆为群玉府，谁家不似水晶宫。君侯总是文章伯，文物差宜锦绣胸。缓马倚楼随所适，高情长在醉吟中。"
"生日病腹疾书事","宋末元初","方回","今年六十二，弃官八年矣。生世业已休，来日凛无几。孰谓尝作郡，旦暮窘薪米。少时颇豪宕，晚乃穷如此。此事非所忧，所忧学业圮。孤卧仅一榻，疾读动千纸。积迷如望洋，顿悟不违咫。深井朱夏寒，自汲洗手水。心更洁于手，时以理趣洗。平生大缪误，岂不习经史。搜览浪该博，著述堕浮靡。诗虽稍得名，往往语多绮。夙愆奚庸追，旧嗜差可止。回车遵大路，千圣同一轨。兹晨记吾降，益复感发齿。忽虚苦下泄，乍实结中痞。道在果何惧，朝闻夕可死。朋友挟壶酒，卒爵强告旨。敦笃谢亲姻，辑睦赖邻里。人情不容拒，羔雁间豆篚。酢宾有故常，勿药姑少俟。清庖作汤饼，沾丐儿女子。菲馔彻馂馀，稍亦及仆使。老夫且伏枕，万事莫挂耳。处约犹处乐，可不省诸己。俗竞徒朵颐，退脩宁贲趾。幼者日以长，衰迈斯可揣。要令百祀后，知有老居士。"
"用康庆之韵约同陆仁重游问政山","宋末元初","方回","落叶卷秋原，斜日照荒草。我所思兮山中人，餐松辟谷修仙道。将旄相印本无心，一蓑尚喜收身早。袖有长生度世方，玉杵玄霜倩谁捣。白云三耳真人家，涧霜不死菖蒲华。笑挹诸公葛陂杖，同驾老龙穿碧霞。颠歌狂舞酒酣时，一洗万古兴亡悲。九万里风排阖归，茫茫六合黄尘飞。"
"用韵谢史山长德秀招饮醉甚","宋末元初","方回","日困公家酒，身浮似片云。扶归忘路远，鼾卧过宵分。真是杯中圣，殊非鬲上醺。老饕何可数，合作送穷文。"
"甲子雨","宋末元初","方回","紫阳元日得晴日，晓鹊声边骈贺客。玉梅烂漫照椒觞，尽我真珠红一石。祁山山下初立春，马上送迎逢故人。故人挈榼藉芳草，啼鸟游丝天气新。吟鞭转入西江路，宝月欲圆碧霄暮。南方战罢闻者喜，尽道上元仍甲子。卒然军兴由盗兴，千里无烟况有灯。鸡犬逃生且未暇，上元之雨吾何憎。万马还营速须早，放与田家蚕麦好。甲子之雨恐不可，听彼谣言愁杀我。"
"白土道中","宋末元初","方回","雪后江南路，新晴野日浓。车舆通旅客，篱落聚村僮。澌解波□□，泥乾土未松。吾家有春酒，归斸故园菘。"
"白云山房次韵马道士虚中三首 其三","宋末元初","方回","霜净天空心共远，一缕游丝无可剪。欲识人间真道人，眼近红尘念头转。历历落落一秃翁，取数过多邴曼容。从今教子为牧童，岂复敢望铭鼎钟。閒朋冷友时相聚，方寸不无暗合处。谷神玄牝要深知，钓竿须拂珊瑚树。"
"白云山房次韵马道士虚中三首 其二","宋末元初","方回","意所欲往路无远，暖韭早梅政堪剪。相逢不少酒一杯，大胜能成丹九转。争席者谁斯薪翁，何至帖奉鱼军容。我一山仆君一童，亦无蛾眉间歌钟。忽如云散倏萍聚，无何有乡是归处。寄声为谢黄面仙，焉用七重围宝树。"
"白云山房次韵马道士虚中三首 其一","宋末元初","方回","閒愁不断连天远，浊醪快似并州剪。兴亡得丧横胸中，冰消雪释春风转。我本不学抱朴翁，何脩致此丹砂容。服食呼吸能还童，不如但饮琉璃钟。宝莲山南屡簪聚，醉乡不省归来处。东邻西舍姓名谁，但记门前大樗树。"
"石头田","宋末元初","方回","昼欲求一淘，有灶无灶烟。夜欲求一榻，有屋无屋椽。历历数百里，无人居道边。问言何至此，我亦为恍然。江西走荆蜀，行行三十年。铃卒递羽檄，贩夫骈担肩。观国上秀士，奉使骤达官。车马或相遇，往往皆衣冠。后陇竹未断，前坡花已妍。入肆欲美酒，既醉不问钱。是时鬓如漆，浩歌无忧端。岂谓再至此，满颐霜雪攒。寻觅旧题壁，脱落迷榛菅。乾淳老前辈，间有数字完。昔时所见人，往往沉重泉。翕张孰移斡，隆替更变迁。云暧淡竹岭，雨昏石头田。我仆既已惰，我马复不前。慷慨一以思，古有行路难。难更莫如今，怀古空永叹。"
"示长儿存心","宋末元初","方回","我家歙山下，不满五顷田。捐弃已过半，岂不为子钱。兵甲跨江海，喧豗踰十年。零落殆万卷，荒凉馀数椽。借使尽售之，事亦关诸天。平生鄙货殖，黄金散如烟。孰知两鬓雪，枯肠几不饘。无忧恐难老，故遣百虑煎。乐者未必寿，死返在我先。属有客语我，法当营冢阡。儿曹勿过计，葬穴自有缘。只鸡可以祭，故絮亦足缠。但戒效俚俗，佛事徒喧阗。文公有家礼，夙已书诸篇。父贫至累子，能不心恻然。揣量内无愧，视世差独贤。囊中了无物，积稿诗三千。讵敢望放翁，至有万首传。严陵所寓屋，稍已割东偏。邻翁觅菜地，更当乞西壖。今我欲裹粮，一汎涛江船。永谢麟阁梦，宁垂鼋鼎涎。故人傥相济，匪伊归棹旋。紫阳政自佳，携汝追群仙。"
"立秋病中再赋","宋末元初","方回","乱蛬号蝉孰赏音，汝吟岂似我能吟。风声雨气凉秋夜，世故时情病客心。烂醉无求甘老死，菊花有约合山林。一庵异日归何处，万叠寒云未觉深。"
"记三月十日西湖之游吕留卿主人孟君复方万里为客","宋末元初","方回","丙申上巳七日后，一主二宾夫岂偶。遣车却骑钱塘门，主人满船富殽酒。别唤轻船载仆从，大船品字著三友。旁观指点知为谁，对峙玉人间白叟。岂无识者讶此老，不愧妙年两贤守。孟侯吕侯将相家，早绾金章纡紫绶。方干云孙耸吟肩，左右鼎鼐中瓦缶。虽然兰臭尚同心，剧谈锋起各虚受。是日杭人诧佛事，焚寄冥财听僧诱。公子王孙倾城出，姆携艳女夫挈妇。放生亭远骛长堤，保叔塔高陟危阜。居然红裙湿芳草，亦有瑜珥落宿莽。暖热已极天色变，大风滔天怒涛吼。篙师缭绕孤山背，倘佯里湖保无咎。百舠千舫第二桥，四圣观前依古柳。春色浓时良佳哉，游人聚处可拾否。一杯一杯入醉乡，诙嘲谑笑无不有。泉币重费忘多少，歌妓频呼杂妍丑。似狂非狂痴非痴，何啻万众悉回首。我时颓然乎其间，看朱成碧辰至酉。健啖晚菘兼早韭，快赏调冰仍雪藕。归途恍然了不记，晓窗半醒卧噎呕。一日之乐三日病，宁负衰躯护馋口。愿从孟侯觞吕侯，更著百千沽十斗。"
"记火","宋末元初","方回","吾州斗大城，辛丑爇于火。予时年十五，天地一蜾蠃。窜身城北门，尚忆双髻鬌。秋暑七月半，汹涌沸炎堁。日午饥无食，枝头得梨果。不谓心尚孩，析薪未克荷。先君儒起家，负冤踣奔播。赭垣获苟免，小宅亦云颇。先祖之旧居，竟弗脱此祸。二三叔父家，赀产素不夥。焚如既已酷，生理各坎轲。老者渐丧亡，赖尝教敕我。田屋悉破散，江湖走一舸。掇科扬历久，身幸青紫裹。中年营一区，稍于己意可。紫阳正面南，乌聊在其左。前荣艺花木，后圃莳菜蓏。军兴盗贼起，万卷破甑堕。乙未九月灾，天特赦么么。岿然七十翁，吾其理归柁。"
"记游自次前韵","宋末元初","方回","百岁十分过七分，侥倖古来所希有。寻壑经丘讵得知，揣谓偷閒问花柳。未暇扶杖支疲癃，每羞照镜现老丑。商洛隐遁似辈行，幽并游侠岂朋耦。朝哦雅什讽骚些，夜玩易爻测玄首。焚膏空馀冰檗心，补衮不到犁锄手。惊思此生如掣电，昨日黄童今白叟。炙眉折肱了不悔，爱评文字判是否。包藏彼且城府深，鲠直我乃肺肝呕。尔来何止师左次，三十六策上策走。况如韩子生之辰，牛奋其角箕张口。梯冲百道公输攻，一默不答坚墨守。城西俊游小不忍，焉能轩左复轾右。兰亭梓泽座有人，足与德功参不朽。是日已尝谷雨茶，是岁木星守南斗。是集举杯各见釂，浅量可能一敌九。坐视喧哗醉愈恭，不记俎奇忘豆偶。麦熟在即曲糵富，更愿所至可赊酒。情怀坦荡尚真率，滋味淡薄保长久。宁从散人盟狎鸥，勿作功臣烹走狗。"
"买花","宋末元初","方回","客中无玩好，日喜买花看。酒债千金易，春晴一刻难。担惊红杏过，案惜玉梅残。蜂蝶知何处，犹应怯晓寒。"
"会真吟","宋末元初","方回","俗缘罥区中，幽意傒方外。兹坡一褰裳，万事忽蝉蜕。心与江流远，眼逐天宇大。小轩纳空明，坐觉众真会。独树表高原，遥峰淡微霭。倦喜床座稳，渴赏茗味最。道人有神丹，一撮似可丐。愧我屋宅老，朽壁讵堪绘。思归僮仆嗔，忍饥儿女慨。云卧殊未可，当且还钓濑。"
"会鹤臞郑高士庵为予写神走笔赋杂言","宋末元初","方回","我不羡渠乘大马食肥肉，我不羡渠寝细毡居华屋。富贵两字输与渠，奈渠未免一字俗。我有诗肠如月朗三秋，我有酒肠如海吞百渎。西湖之水足供酒一杯，西湖之山可作诗千幅。羽客写我醉吟意，雪为长髯电为目。岂知天上三台星，焉用人间九州督。仕宦不达坐多言，衰老未死缘寡欲。眉毛及须尚如漆，此为寿相万事足。莫言不智又无福，宁当忍穷勿受辱。气豪未减天外鸿，神清差似霜前菊。有人指点问为谁，云是紫阳方虚谷。欲求我者，南山之南，北山之北。"
"先天易吟三十首 其十六","宋末元初","方回","河图天地数，五与十居中。所拱中一点，心为八位宗。"
"先天易吟三十首 其十二","宋末元初","方回","天地有定位，地天阳泰三。更于通气处，细认泽山咸。"
"先天易吟三十首 其十三","宋末元初","方回","乾坤坎离位，元会运世篇。三百六十岁，才似一周年。"
"全真教随喜","宋末元初","方回","全真遗教契清宁，萧散无为养性灵。百岁萍蓬无定迹，一身土木已忘形。陈言不用参同契，秘法何须急律令。中有异人殊未测，倏然轻举上青冥。"
"再用恢大山韵三首 其三","宋末元初","方回","往古岂可泥，群饮惩商顽。我有漉酒巾，糟粕常斓斑。其在易之需，云天未渠攀。宴乐以俟时，鸡鸣当开关。醉乡幸有路，可往不用还。何能顾金钱，悠然颓玉山。"
"再用恢大山韵三首 其二","宋末元初","方回","书贵有容德，曰无嫉于顽。凤鸣鸷其翰，狸首于菟斑。楚楚夸毗子，自谓高难攀。焉能浼我哉，冰炭何相关。君欲遂胜彼，只轮俾无还。不见古战场，暴骨堆如山。"
"再用恢大山韵三首 其一","宋末元初","方回","官罢宾客散，家贫僮仆顽。尚有此阿堵，苔钱何斑斑。酒从田父饮，果听邻人攀。四壁夜无盗，焉在门常关。浪作送穷文，五鬼驱复还。士各行乃志，慎毋赋招山。"
"再送王圣俞戴溪","宋末元初","方回","宇宙喜一统，于今三十年。江南诸将相，北上扬其鞭。书生亦觅官，裹粮趋幽燕。青原有王老，历世羲献贤。自浙而江淮，北理彭城船。不上郭隗台，不饮卢沟泉。问之果何往，往陟泰山巅。观古封禅碑，讨究秦汉镌。森森楷木林，上香先圣前。滕州孟子庙，邹县有墓田。我亦尝过之，如亲闻七篇。羡君今勇往，插翅如登仙。呜呼古先哲，何以百世传。我等生后世，倏忽销如烟。嗟嗟此何故，男子若妇然。少游胜伏波，此论何其偏。七战殁牖下，毕万自有天。誓死或不死，求全终罕全。吾闻溪中禽，有曰信天缘。鱼过得饱食，终不流饥涎。"
"再赋春寒","宋末元初","方回","已近江南煮酒天，单衣时节更重绵。女郎斗草频呵手，老子看花剩耸肩。归燕迎风帘外语，新鹅怯水岸间眠。雪如柳絮絮如雪，醉眼难禁故放颠。"
"再赠砚工杨全长句","宋末元初","方回","谁凿山中龙尾石，遍与人间供翰墨。蛟螭妒嫉互盘踞，鬼神守护勤呵叱。苟非其人不轻出，似觉天公深爱惜。磨砚轻写俗文章，岂不青蝇污白璧。砚工具眼如玉工，千岩夜见月贯虹。悬崖深渊致巨璞，毡包席裹箱奁中。深藏不敢亵天赐，胁取岂无王与公。脱使捐金动至百，卒未肯售宁固穷。客行何来身突兀，作字不媚诗有骨。此翁谓是谪仙人，开匣再拜献此物。乃知杨翁亦奇崛，气高肯为势力屈。剑与烈士得所归，天下之宝不可忽。"
"冰崖杨明府德藻携红酒殽果来饮归舟独坐熊皮索笔作字且出示箧中书为赋吴体","宋末元初","方回","有美一人升秋堂，木犀花中清言香。熊皮端坐雪衣洁，兔颖疾挥葱指长。琥珀味浓酒溢□，□□价重书盈箱。炰羔剪韭儿辈问，此岂拜石米元章。"
"同伯几过张子范子周兄弟园池 其一","宋末元初","方回","堂上琴书间鼎彝，檐前金鲫映冰池。园林花木初容见，家世衣冠便可知。熟识二难俱好事，偶来两客各能诗。一时触目多佳思，烂醉如泥竟未奇。"
"同张文焕过吴式贤二十六韵","宋末元初","方回","退居乏晤语，蒿莱翳荆扉。闉阇一以出，秋色饶清辉。东鲁有名士，勋庸厌常旂。欢言拨簿领，宿约寻郊圻。小舆信自逸，宁知劳者唏。遐眺豁蒙蔽，未若联鞍鞿。沦漪涉浅濑，杳窕穿晴霏。西成禾稼熟，南宾鸿雁飞。岁晏苦不乐，来日□已希。怀人况有愿，渴心奉容徽。丘园隐君子，结佩纫芳菲。恬养足道气，悟悦通禅机。渠石转流水，筑埭临弯崎。柽榉荫书艇，芰荷环钓矶。复有芦苇丛，江湖思依依。起予一襟风，万有浮埃微。设礼古俎豆，执事儒冠衣。儿侄亦敬客，走趋色无违。缅怀十年前，杰阁何巍巍。幻境值革故，高踪甘遁肥。利达被鼎贵，朝露终易晞。孰能保令名，百世无评讥。庄叟适游濠，曾生傲浴沂。俯仰宇宙间，此会应复稀。邃刹玩奇刻，乔林媚馀晖。冥冥尘外心，澹然暮忘归。"
"后苦雨行","宋末元初","方回","七昼夜雨可已否，五更屋角万马走。击碎屋瓦如拳然，三桥街中人乘船。五斗陈米已万钱，籴且无之矧借旃。一檐十蛛不成网，亿万万喙饥可想。乘夜飞虫蚊愈多，苏湖秀州秧奈何。"
"存心具饮","宋末元初","方回","朝雨复暮雨，暑气日已微。凉轩水□爽，幽坐延秋晖。孤抱无一惬，前事有百非。可读书本少，能言士尤稀。积倦蠹帙翻，久辍犀柄挥。吾儿忽具饮，山茹姜葖肥。青瓷古茗器，十觞联若飞。此生老且死，所幸岁不饥。似闻吴中潦，米价良足唏。东游岂不快，何如且言归。一醉未易得，家贫今典衣。典衣亦常事，冥心甘息机。"
"岁除夜过白土市不宿夜几失道田家地卧四十韵","宋末元初","方回","腊月廿九日，丁亥之岁除。朝发句容县，寒空晴色初。初晴信可喜，泥深犹尺馀。午憩白土市，暮指丹阳湖。未至四十里，落彩沉金乌。泥昼尚可涉，泥夜何可踰。况乃冈坂间，十步千盘纡。积雪五十日，冻块始半苏。雪中间以雨，野溜成沟渠。埂塍或断缺，下有不测淤。江南旧行役，两夫肩竹舆。与其一跌三，不若拾而徒。芒鞋既已著，岂复惜衣裾。黑者为水潦，白者为路途。暗中相摸索，前行后号呼。右手拄我杖，左手一仆扶。远村坎坎鼓，守岁以自娱。荆棘莽苍中，焉从造其庐。前导忽还迓，道远店亦无。求宿一农家，地卧用草铺。于此得偃息，岂敢过有图。暖汤濯倦足，浊酒斟浮蛆。意色默相贺，天其念无辜。幸无坑阱堕，险不狼虎屠。灯下见异物，非马非骡驴。藏牛于屋内，云以避穿窬。终夕噍草声，去枕才咫且。从者各僵仆，不异犬与猪。平生几今夕，亦尝分郡符。军府炽庭燎，丽谯侈门符。宾客候兵卫，儿童奉屠苏。焉知穷且老，狼狈逃村墟。疮痏腰膂破，痒痛皮肤枯。大风鼓天地，啸鬼号鼪狐。使其伏榛莽，岂不戕厥躯。遥遥乌聊山，有竹有琴书。我故念我家，儿女亦念予。目睫竟不交，炯然如鳏鱼。晓行付一笑，终夕空嗟吁。作诗纪此事，异时示吾雏。"
"戏简杨华父","宋末元初","方回","落笔知学力，开口见心事。吾尝持此说，以阅天下士。杨侯老病躯，斗胆傲一世。王公敢唾骂，圣贤自位置。贫至典深衣，犹抱禹稷志。立论无今人，作诗有古意。半夜起醉歌，达旦不肯寐。佯狂未为非，贾祸亦可畏。筑屋五百间，誓言恢讲肄。何如觅皂角，浣濯暑服腻。"
"早发新城港","宋末元初","方回","月晕竟无风，亦复无社雨。俗谚犹不验，况乃古书语。客子上桐江，清晓发鸣橹。如何秋令半，犹此苦剧暑。爬肤垢满爪，汗流如炊煮。今年夏苦寒，悬知当有许。二僧昨同舟，斗酒取无所。竟夕卧复起，饥渴相尔汝。向背迷星辰，回环莽洲渚。谁家火独明，浩叹感今古。"
"早起煮药","宋末元初","方回","五更钟已动，起步望中庭。东壁忽闻雨，西窗犹见星。□□燃小灶，汲水净空瓶。儿子归来好，年来乏使令。"
"朱桥早行","宋末元初","方回","田间夜打稻，茅茨耿明灯。客行过篱外，吠犬似可憎。放马齧露草，小憩寒塘塍。坐念今民间，贪吏无与绳。幸此岁稍稔，庶足供科徵。不然岂不窘，况乃军旅兴。往者孰柄国，未谓杞遽崩。伪心感咎證，水旱常频仍。兹独有年屡，天仁良可凭。缓辔忽得句，数星陂水澄。"
"杂兴十二首 其十二","宋末元初","方回","鲁论安昌侯，田至二百顷。后堂罗曲旃，女乐极妍靓。晚爱肥牛亭，僣上辄有请。行内忧外家，略不效忠鲠。口张理义门，胸裹利欲阱。持国送与人，独欲保首领。焉知赤眉祸，暴尸肉未冷。寄言发冢儒，厥报捷响影。"
"杂兴十二首 其十一","宋末元初","方回","请托或有求，攀附谓可羡。不羡复不求，贵公何必见。耻折元亮腰，免向宣明面。江淹所赋恨，未必识冯衍。甘从伯伦醉，久忘子夏战。白首尔同归，自作岂天谴。"
"杂兴十二首 其十","宋末元初","方回","势位高于己，谄子奴事之。虎后狐前行，假威将谁欺。才艺卑于己，苟且相追随。庶几不见軏，延誉借谀辞。老夫久择交，此心故异兹。勿攀势位高，毋友才艺卑。章惇招不往，丰谷以为师。彭城陈正字，贻我有良规。"
"杂兴十二首 其九","宋末元初","方回","人固有倒行，天亦有逆施。脍肝富且寿，沴气乃至兹。岁旱茂稊稗，夜暗号鸮鸱。正卯宜一律，遇涂姑巽辞。麟经没其名，直以盗书之。万古流恶声，荣华能几时。"
"杂兴十二首 其八","宋末元初","方回","稻熟苦淫雨，九月尽十月。已刈及未刈，半芽半漂没。饥饱系民命，此变岂可忽。云师如葛伯，仇饷佚天罚。死木生菌蕈，化萤草未歇。恒燠缪为恩，乖气一何悖。何如时寒风，霜晴大明揭。田父得舂枕，一饭肉白骨。"
"杂兴十二首 其七","宋末元初","方回","兹辰何太喜，久雨见红日。当其阴晦时，日未尝不出。有物苦障之，云雾暗如漆。谗夫蔽天明，忽去巷伯嫉。泥污后土乾，归路赁驴匹。山中可酿酒，自舂元亮秫。预量小儿孙，时索梨与栗。茅檐得霜晴，炙背阅书帙。"
"杂兴十二首 其六","宋末元初","方回","七十合致仕，已閒十六年。不谓得此寿，念之岂非天。固穷甘蔬饭，窒欲省药钱。脱遇人负我，微愠遄释然。岂无不朽句，作诗垂万篇。人品虽中中，此心无愧焉。"
"杂兴十二首 其五","宋末元初","方回","古人谨庙萃，后世重墓藏。埋骨冀裕后，其术传青囊。富贵出葬穴，此说何渺茫。含襚富珠玉，所见尤不长。自从开辟来，天地几战场。祸乱遭发掘，不免帝与王。甚者有逆孙，暴其先世丧。何由系彼颈，巨刃挥天扬。"
"杂兴十二首 其四","宋末元初","方回","风高紫兰摧，雪近黄菊槁。物理有代谢，焉得长美好。古圣毓庶物，必欲使寿老。不幸凶短折，岂若保终考。庄生强齐物，妄谓彭聃夭。龟鹤动千龄，难与蜉蝣道。什袭夜光璧，谁忍碎兹宝。我评菊与兰，终胜百凡草。"
"杂兴十二首 其三","宋末元初","方回","诗礼以发冢，非独王莽然。手不离珠玉，世岂一桓玄。昔在鲁闻人，匪值孔圣旃。焉得两观诛，破彼辨与坚。子陵湍石上，元亮菊篱边。夷齐不可跂，赖有此二贤。"
"杂兴十二首 其二","宋末元初","方回","十月菊半槁，垂迫长至节。炎州天气殊，蛰户犹未闭。北方当此时，无雨有为雪。吴霖百昼夜，不见霜露结。瘦马溅腐泥，裸袒舟子热。老子所居隘，粪秽足呕泄。西望万重山，中有茅宇洁。何当归去来，独卧一榻设。"
"杂兴十二首 其一","宋末元初","方回","生世六六载，始获玷末科。选官六六载，仕少閒日多。逆旅脱兵火，专城免干戈。中原久隔绝，忽焉得经过。水涸梁山泊，淮流受黄河。往者故已矣，方来将若何。开岁七十一，聊拟自挽歌。"
"次前韵述将归","宋末元初","方回","我虽无丝无竹亦无肉，犹有杜子美万卷书，犹有陆士衡三间屋。作诗宁作郊岛之寒瘦，终不屑元轻而白俗。文章杂在众人中，大似浊河横济渎。平生浪费几吟笺，何啻右军九万幅。既尝注漆园之十九言，又颇拟栗里之四八目。道眼一照百皆妄，未若奴耕婢织躬课督。江湖落魄但欠一归耳，休官已幸天从欲。子男女七孙四人，有菜共羹吾亦足。过此更徼非妄福，政恐招忧复招辱。宅门夏荫双高桐，园径秋香万丛菊。于是自歌招隐歌，歌曰鹤怨猿惊兮在空谷。四十馀年萍蓬将七十，又何必越之南燕之北。"
"次前韵将归隐黄山","宋末元初","方回","我家黄山百里远，两峰插天翠如剪。归心久落故溪云，柁转不由船不转。采茶斸药呼邻翁，藉草地宽何不容。挟兔园册教儿童，菜饱无异禄万钟。底须太史占星聚，世人寻觅无知处。海内故人脱相思，江东渭北空云树。"
"次前韵谢袁提学及其弟府判二首 其二","宋末元初","方回","春亭前日聚，一径入深云。水绿痕初涨，花红蕾欲分。频敲无好句，屡釂有馀醺。不减山阴胜，公宜作叙文。"
"次容斋喜雪禁体二十四韵","宋末元初","方回","燠寒节若无嗟若，不寒而燠疫疠作。叵堪穷腊阳气泄，况乃炎方土风恶。大块积蓄久酝酿，元造斡回骤飘落。朝曦掩翳九乌死，夜吹呼号万骑掠。饯岁才轰爆竹声，鞭春初截土牛角。芳芽脆甲缩芹荠，饥喙枵肠诉乌鹊。小迟尚可诧祥瑞，大快一举洗污浊。蛰虫且当伏深穴，贞松决不仆幽壑。孤舟独钓柳何奇，衡门空宇陶如昨。冻手三喔复三咻，泥屐一前仍一却。未妨猎骑湿鞍鞯，政恐征车埋轸较。谁方轻暖拥文貂，我欲豪饮欠金错。雀窥囷廪绝秕糠，蛛亸檐榱收网络。老人畏怯小儿喜，富翁骄傲寒士虐。蜚蜮定复扫蛮蜑，归雁未敢度幽朔。衔枚猛将死不惧，煨芋野僧贫亦乐。九头鬼车悉逃遁，三足毕方能距躩。眼生灯晕蝶栩栩，肤涩衾棱鸡喔喔。预占麦饵堆村场，绝喜米价减郛郭。忽得肤使奇丽句，韵未易赓笔屡阁。颍阴故事聚星堂，汶叟先生元祐脚。禁体物语继醉翁，即今再见苏龙学。幸公忧国仆无与，煎水烹茶聊一酌。"
"次韵仁近讶约予不至","宋末元初","方回","风尘矫虔称寡孤，疲氓暴骨纷痕瘏。骤得如愿宫亭湖，鬼妾色悲充尔娱。老夫旅庖悭薪蔬，爨仆揶揄朝连晡。畴昔过君观异书，谇语谓为饥所驱。前二千石出无驴，徒步亦无傍人扶。忽往倏还元不拘，休官解缚身自如。有酒可再折简呼，索诗即恐技如鼯。归与归与巾柴车，不用祖席歌骊驹。青山白云落吾手，春天梦断章台柳。"
"次韵仇仁近题王子由隐居","宋末元初","方回","凉窗暑却扇，燠閤寒谢裘。主人一不凡，永无俗客游。地高山使然，十倍百尺楼。人品似更高，不识王公侯。是中即洞天，何所复昆丘。灵府能自超，玄关元不幽。染腴匪道味，涉累非仙流。寂静保此室，毫发不外求。有书亦时读，一日踰千秋。"
"次韵王起宗勉为高子明绘松岩图","宋末元初","方回","松下客携琴，岩中人读书。声气相应求，妙写入画图。洒落真意趣，冷淡閒工夫。体中脱不佳，明窗时自娱。谁方策龙骧，万里籋云衢。卿自用卿法，未用轻贤愚。"
"次韵会真堂呈景高士","宋末元初","方回","夜卧月一枕，晨漱泉一盏。斯人世未识，庐阜乃具眼。片影下岷峨，辟谷谢常产。何树不可巢，老鹤以意柬。岏岏九江城，九坡何嵼嵼。碧天落吾手，了无藩篱限。烟霞争自献，蛇鼠不待刬。空瓢无馀物，非病未足赧。山如缺一篑，城或少三版。汝画古所讥，匠事誓终僝。愚生雾雨姿，皮毛惜文虥。纷华梯冲来，以道与镌铲。匣剑藏百鍊，帨巾解六绾。真游辟坦途，尘虑杜危栈。康董不可觌，觇睨费瞠睅。景叟无乃是，功行堪论撰。便堂请丹经，岂必诏青简。饥从景叟游，不顾八珍馔。渴听景叟言，焉问九酝盏。我漫尔其聊，此粲彼亦莞。"
"次韵全君玉和高士马虚中道院","宋末元初","方回","古人无欲非引年，古无有欲之圣贤，曰无欲者无私欲。昊皇鲁叟画系传，柱下木子知止足。岂谓出神凌紫烟，骖鸾驾鹤事恍惚。别异道家分神仙，浅之又浅伯阳契，痴儿妄诧玄又玄。内丹水火一升降，髑髅立变童颜妍。三载告成夺天地，汝拖肠鼠能攀牵。私欲如此大莫大，破入寒狱赦倒悬。遨昆登阆谓不死，终然白骨埋黄泉。腐儒一笑了万事，何谓赤明龙汉前。号召风师呼雨伯，杖剑叱喝急急律。四时饭啖百花香，万间厦入一壶窄。洞天有天魂兮来，弱水元无跬步隔。拄杖化龙舄作凫，意所不求忽自得。醉眼暂作如是观，谁识咏归暮春瑟。和同光尘亦一法，岂敢訑訑见颜色。为问今生贺知章，孰两杜甫双李白。"
"次韵刘元煇喜予还家携酒见访三首 其三","宋末元初","方回","死者已无知，生者暂为客。三年归故庐，松竹元自碧。屡惊山中人，永卧泉下夕。一二老朋友，何处卜兆宅。独君有寿相，气貌不异昔。冷官故稍卑，良畴焉从辟。幽抱能自宽，胜味各有适。中守神既全，外物至莫役。未悟如梦寐，忽觉无痕迹。眼明远堪眺，脚健险可历。万重烟霞间，不乏仙与释。吾侪数老翁，撰日散游策。当有佳诗篇，付与来者觌。"
"次韵刘元煇喜予还家携酒见访三首 其二","宋末元初","方回","我其方玄英，君可刘宾客。年皆七旬近，相对诗眼碧。向来每过从，剧谈动至夕。久别坐何事，蓬蒿翳荒宅。归舟落孤帆，曾未踰信昔。空庭迟汛除，野径缺锄辟。便能致果馔，共此片时适。萍氏宽征讥，章甫复力役。尚可卜孟邻，未至削孔迹。飘芳渐纷纷，晴巘正历历。此酒不快饮，忧抱何由释。但愿长穷健，纵无马可策。徒步顷刻间，亦足奉良觌。"
"次韵刘元煇喜予还家携酒见访三首 其一","宋末元初","方回","白纻乌纱巾，久不见此客。眉长耳有毫，眸子秋水碧。惠然顾柴门，坐对山气夕。荒芜渊明径，寂寞子云宅。携酒意殊厚，细酌话宿昔。袖中出新作，关键有阖辟。五十始学诗，定复笑高适。繄予骨相屯，年年困行役。里社何幸还，尾君杖屦迹。苦辛厌奔驰，忧患饱阅历。胸中万不平，一笑春冰释。双鸡古侯膳，拜赐书之策。顾无明月珠，何以报私觌。"
"次韵君泽正月五日早见示","宋末元初","方回","人人有此珠，万古天地宝。法当潜厥光，蚌壳护其表。能使华岳移，可叱峡流倒。未若床缺足，梓匠不自造。脱华培深根，屏翳返内照。与辨以兴戎，宁讷而出好。恭惟羲皇心，岂有夜与晓。我眼彻地底，常见日皎皎。爰自彖及系，纂述屡脱稿。仙游慕升飞，佛障怯烦恼。九转与八解，终不摆缠绕。彼岂知吾学，往来玩大小。艮止体阴负，离明决阳抱。平生无所媚，不灶亦不奥。突过子云玄，眇视老氏妙。慎察进退间，以为先师报。宜耦长沮耕，遑待方朔诏。黑头气公旺，黄馘项吾槁。一当蛰幽閒，一当翔穹昊。何以明其然，□□□衰老。"
"次韵吴僧魁一山十绝 其四","宋末元初","方回","七十三回生一阳，子年未半升我堂。筠溪牧潜即汝是，一系驴橛须耐霜。"
"次韵李太白","宋末元初","方回","太白配苏黄，如松柏与竹。不受春风恩，劲气尚可掬。诗名乃其馀，受命天地独。间生五百年，相望若信宿。予老栖圣门，措辞愧言卜。一览紫极题，三作白圭复。群仙悯世顽，死生反乎覆。曷日从之游，神交道心熟。"
"次韵李景安提学同过伯几 其二","宋末元初","方回","宦学因之当卜居，定能骑舫遍林湖。遗编早已探千古，绪论何难夺万夫。近日人才愁阒寂，此君风味极芳腴。香山老子閒无事，张丈殷兄或许呼。"
"次韵汪以南閒居漫吟十首 其十","宋末元初","方回","亿劫日月曜，万古河江流。惟有人寿短，况不皆白头。石火仅微吐，草露已遽收。下士惑齐物，祖述逍遥游。说梦悔蚁国，悟空惊蜃楼。实践我异是，钻仰师尼丘。志学至从心，绝笔于春秋。相鲁故匪泰，厄陈初何忧。比彭十不一，聘辙半九州。中道叹不行，尝欲乘桴浮。颜子夭穷巷，季路戕凶矛。是亦各有命，岂伊圣门羞。人生苟闻道，寒饥胜王侯。修身以俟死，言行无悔尤。寄语夜读子，继晷崇膏油。"
"次韵汪以南閒居漫吟十首 其九","宋末元初","方回","鱼龙古仙翁，诸人赖私淑。五教绍虞敷，六艺极周郁。邦侯绝相知，异君大雅姿。胡欲撤皋比，不愿为人师。老我羽已铩，栖此鹪鹩枝。君当上青云，阿阁巢长离。"
"次韵汪以南閒居漫吟十首 其八","宋末元初","方回","九关守虎豹，崇墉方言言。馁也自其分，秉耒耕荒原。江左瑜盖辈，岂必贤虞翻。汤网无厄羽，文治无困麟。一物有疾痛，圣王视犹身。如何杏坛上，鸣鼓攻门人。材有善不善，大匠严选抡。所以获麟笔，有秋斯有春。"
"次韵汪以南閒居漫吟十首 其七","宋末元初","方回","占易用九六，初爻变乾坤。时当退且慎，复命归厥根。浑天日夜转，中星异旦昏。北辰俨不动，帝居华盖尊。于人是为心，君子严操存。肯受外物汩，澡扰摇精魂。皇泽苏旱暵，时雨翻天盆。敢不效微力，先后风雷奔。"
"次韵汪以南閒居漫吟十首 其六","宋末元初","方回","夏葵时丹卉，秋菊培金蕤。曷不蓻菽粟，犹足疗调饥。曰予心不然，求饱何党之。倾日与傲霜，志定节不移。怀古睇此物，聊足慰我思。不见恩泽侯，崇侈事台池。失势一蹉跌，书堂荆棘滋。岂复有绯紫，走趋列宾墀。小圃异金谷，应无坠楼悲。"
"次韵汪以南閒居漫吟十首 其五","宋末元初","方回","晋季有诗人，忽如古伯夷。其人果为谁，请读渊明诗。同时颜谢流，望风悉披靡。东阡西陌间，黍稷何薿薿。烹葵酌浊醪，世味无复美。百万呼卢公，枉为寄奴死。漫仕心未安，托辞避邮史。自挽何谓亡，宇宙与终始。眷言尘缨客，试问沧浪水。"
"次韵汪以南閒居漫吟十首 其四","宋末元初","方回","何人不骸骨，龙蚁共一朽。圣贤独不死，天若顾之厚。太昊初画卦，迄周兴井柳。经制斯大备，中坠赖鲁叟。立言栋纲常，万古绝夷丑。荀扬犹微疵，晚出揭韩斗。力禦异端侮，圣门俨先后。末学能臻兹，身泯誉常有。"
"次韵汪以南閒居漫吟十首 其三","宋末元初","方回","采芑采于田，采芹采于水。岂弟君子心，作人岂异此。神农昔尝药，志在起人死。百圣一乐育，亦如尝药然。医国得一士，亿万性命悬。诡诞王母桃，幻虚太华莲。孰为返魂草，足扶天地颠。嗟嗟燕昭王，海上求神仙。不务长尔国，徒欲长尔年。"
"次韵汪以南閒居漫吟十首 其二","宋末元初","方回","渴心望古人，无井可不凿。但勤驽马驾，定胜屠门嚼。长怀谪仙翁，英爽谢冥漠。兹山肯神游，曷日旌?落。惚恍琴高鱼，飘摇子晋鹤。空馀泣鬼诗，光燄耿如昨。升天人有分，换骨岂无药。舐鼎化鸡犬，此语君勿噱。读书三万卷，太白亦可学。"
"次韵汪以南閒居漫吟十首 其一","宋末元初","方回","恭惟天地心，物物息相禅。诗人卜丰年，生意寓雪霰。彼但言其消，譬梦幻泡电。痴悯狙公赋，忿斥蜗国战。焉知往圣作，视世岂邮传。向明赞化育，司牧必南面。寸丹对上穹，退以学自练。至其出为物，遇暍忍不扇。吾目故未瞽，此道若有见。自养非所养，焉敢事荒燕。"
"次韵受益再题荆浩山水图当是洪谷子自写所居","宋末元初","方回","太行荆浩之乡里，佳处立参仍坐倚。崖树涧石皆写真，想见含毫吮沁水。当年自号洪谷子，画成署名细如蚁。此岂自图其所居，屋上峰峦插天起。栅门鸡犬锁寒林，僮马盘山暮烟紫。高者佛寺平者川，关仝范宽焉得比。我少学画中弃之，时到古斋漫随喜。好古人多识古希，不意永嘉闻正始。"
"次韵受益题荆浩太行山洪谷图五言","宋末元初","方回","画闻与画见，巧拙不同科。譬如未入蜀，想像图岷峨。可以欺他人，不可欺东坡。又如写神女，瞥然巫山阿。宋玉一点笔，眸子横清波。上党太行山，怀孟踰黄河。水落天井关，长剑垂新磨。昌黎寻李愿，借车方口过。劈斫开崖壁，巨扁侔斧戈。荆浩家其间，烟霞恣麾呵。亲见胜剽闻，胸次所得多。天亦宝此画，易世终无他。退之太行诗，幼诵今鬓皤。洪谷太行画，恍兮聊浩歌。"
"次韵范景文莺字早字二首 其二","宋末元初","方回","深衣讲儒业，羽衣学仙道。变性欲变衣，又谓田衣好。三叉路口人，左右惑忧抱。不如从我游，一醉玉山倒。美岂无苏小，富亦有王老。谁能一斗间，百篇挺华藻。范侯诗酒流，观国声誉早。睥睨蛉蜾豪，百万可一扫。"
"次韵范景文莺字早字二首 其一","宋末元初","方回","醉眼无国色，醉耳无霆声。醉卧亦无梦，一醉泯七情。宿醉魂死矣，谁欤奠孔楹。酒醒魂忽还，里巷无不惊。决定一锸埋，绝胜五鼎烹。诗人张公子，中年捐燕莺。独肯从我辈，共醉争筹觥。果能再一醉，勿爽游金明。"
"次韵金直卿夏夜","宋末元初","方回","楼高夜独吟，鉴古复筹今。不竞当知命，无瑕在养心。人声钟后绝，天影水中深。风槛微凉处，时时一正襟。"
"次韵恢大山拟古三首 其三","宋末元初","方回","六度莫先慧，三风尤恶顽。此心朗如镜，磨尽青铜斑。微利毫发计，虚名分寸攀。朝市多此人，平地剑门关。老夫一丘壑，辙迹无往还。彼哉岘山泣，况乃泣牛山。"
"次韵恢大山拟古三首 其二","宋末元初","方回","六用甚锻鞴，我非金石顽。谓古有不死，请看湘筠斑。神仙虚空中，黄鹄高难攀。月娥本无药，鬼门焉有关。自能节嗜欲，即是丹九还。内观无愧心，所至三神山。"
"次韵恢大山拟古三首 其一","宋末元初","方回","高不至元恺，下不为庶顽。木雁有不幸，雾豹藏其斑。天衢龙凤翔，万一冀附攀。未若颂我酒，善闭刘伶关。岁寒昆虫蛰，日暮飞鸟还。小侯大者王，焉识商颜山。"
"次韵赵达夫过访","宋末元初","方回","无限溪山画不如，特寻花竹到贫居。相迎具茗凉堂上，独肯冲泥苦雨馀。伐病政思翻素问，论诗徒觉过黄初。脱然百脉俱苏醒，药饵登时已可疏。"
"次韵送张文焕 其二","宋末元初","方回","深愧衰残蒲柳姿，忽思同眺万山时。各将谷雨崖烟写，独许溪鸥野鹭知。两载再逢怜我老，五更不寐和公诗。愿闻事业如房杜，一曲清商自尉迟。"
"次韵送胡教谕炳文如金陵二首 其二","宋末元初","方回","治郡愧坐啸，归田服躬耕。始觉少年误，浪作万里行。书传极古汲，词艺争先鸣。岂知老欲死，一事终无成。之子初游远，物务思经营。北望中原阔，东视长江倾。金陵冠盖地，岂无倒屣迎。心赏少不至，谨无负平生。"
"次韵送胡教谕炳文如金陵二首 其一","宋末元初","方回","子有山中田，何不力自耕。曰予抱奇志，犯軷为此行。于兹匏瓜系，曷若凤凰鸣。徒步未可料，一日秉国成。老夫察时义，不待易四营。大物苦难运，高位防易倾。苟且忝一命，奔走疲送迎。乡里政自佳，归来训诸生。"
"次韵宾旸子瑱草字","宋末元初","方回","平生挟壮心，长剑倚晴昊。岂意日昃歌，高台化为沼。沈蛟九渊底，翔凤千仞表。永言遁遐迹，未觉郁孤抱。良辰值佳友，忽若咏凫藻。大胜新亭集，洪流吟浩浩。初筵客或讶，酒资焉所讨。曰予贷诸邻，趁此风日好。君看万金室，一朝不自保。何如酣中隐，忘忧且娱老。赵翁玉雪郎，弄翰颉颃早。誉儿未妨癖，长松缘小草。"
"次韵宾旸龙泉","宋末元初","方回","小国号瘠土，根据千岩隈。泉味天下最，莫许他郡偕。宁当饮此清，饥肠鸣如雷。广斥岂不富，咸浊良可咍。谓兹大龙窟，无乃由齐谐。患不甘且冽，榛莽能久埋。心恻或不食，汲路荒苍苔。蒙养内自充，何嫌世好乖。君子有本性，勿问塞与开。成功故偶耳，隐德弥佳哉。"
"次韵宾旸观陆右丞王葆真二像","宋末元初","方回","出城挟一儿，策杖极幽邃。村俗谂父老，古迹按图志。平生丘园心，贲趾远朝市。行行墟墓间，是亦有何味。陆家三太守，此邦荣世仕。旧祠附学宫，缘情颇应义。奈何埤雅公，像于王氏置。君不平其然，似欲删厥位。俚舛聊举隅，谄媚□触类。一一口舌争，何事如人意。"
"次韵宾旸张氏山园红菊","宋末元初","方回","惟菊可配松，受命天地正。吾家植千本，朝耘暮灌润。未言制颓龄，且用乐野性。严霜百草死，后皇布肃令。始知贞劲节，老硬异脆嫩。俗圃莳红卉，赖君古道振。斥谓非其类，一洗灵均恨。骚人昔所餐，此辈何敢竞。恶紫如恶莠，鲁叟遁无闷。世眼重脂粉，君子故安命。"
"次韵宾旸张考坞观茶花","宋末元初","方回","头上漉酒巾，吹风行攲斜。野径政自稳，世途殊未涯。礼能致商皓，势足屈孟嘉。君身独自由，时到山人家。播植话禾稻，绩纺询桑麻。侧闻此一坞，村酤亦易赊。芙蓉万红萼，锦绣纷交加。掉头不肯顾，特往观茗葩。嗅芳摘苦叶，咀嚼香齿牙。榷利至此物，谁为疲氓嗟。"
"次韵宾旸某氏坟庵","宋末元初","方回","读君古墓作，因之怀抱萦。老夫九年前，小雏怜宁馨。一夕病弗起，殇车出北城。卜兆邻古寺，守诃乏村氓。去岁罹发掘，盗踪无由明。跋马近往视，坏垣环枳荆。藏中本无物，□至睨兹茔。玉匣患不侈，宜尔巢鼯猩。杨生昔裸葬，汉传留佳评。世事可以鉴，悲哉聊此吟。"
"次韵宾旸斋中独坐五首 其二","宋末元初","方回","诗来似诉屈原醒，阿堵于公颇不庭。白水真人从断绝，丹元童子尚神灵。秋眠簟未捐桃竹，晚食齑应胜韭萍。肯美张苍肥若瓠，从来吟影只伶俜。"
"次韵宾旸桂枝塘","宋末元初","方回","吴越兹上游，一江贯千山。山峻江更急，力耕云雾间。民穷实可悯，俗俭无与班。瓮灌既已拙，斗籴弥足叹。十日天不雨，魃也肆厥奸。吾昔忝长吏，郡图朝夕看。水源浅易涸，无地施防关。此陂筑千所，岁事或苟完。幽人采荷衣，堤岸穷跻攀。更觉沧浪篇，万顷吹波澜。"
"次韵宾旸梅氏山居访茱萸","宋末元初","方回","癖习嗜幽讨，刚气负殊禀。寂寥荒山中，十载赋招隐。偶逢梅尉孙，漠事一暗省。斯人纵非仙，英概故不泯。是日秋□霁，村坞足清景。叶脱高木疏，云净远岑逞。田家竟收穫，岂复有遗秉。芳萸摘并空，戍卒亦太甚。怀古兼叹今，野老仅能茗。此心谁当知，应有月中影。"
"次韵寄川无竭并送所撰旃檀林记二首 其二","宋末元初","方回","多生曾结短檠缘，埋没书蟫不记年。左郁右邻窥奥藏，南浯北峄问奇镌。更饶曼倩三冬学，未抵天龙一指禅。丝尽茧成终有日，与公同作老蚕眠。"
"次韵康庆之见过醉归读予鄙作","宋末元初","方回","饭颗山头老面瘦，沈香亭北醉颜醒。二豪诗骨已沦渊，谁能汲古出深井。康侯天笔雕风骚，一蹴已过庐山高。大鹏运海翔六翮，我岂能为腹背毛。"
"次韵康庆之秋雨喜凉书怀五首 其五","宋末元初","方回","雨陇秋告稔，风庭夜饶清。疲庶感幽念，未用思神京。矧兹九日近，亦足醉菊英。公暇一出野，细询田父情。"
"次韵康庆之秋雨喜凉书怀五首 其四","宋末元初","方回","游子悲天涯，志士栖山阿。少游一款段，何必减伏波。矍铄岂不伟，末路终蹉跎。催科拙下考，当如阳城何。"
"次韵康庆之秋雨喜凉书怀五首 其三","宋末元初","方回","补衮据鼎鼐，赐履铭旂常。流汗每浃背，孰知北窗凉。协力诛楚新，见忌于高光。商山与富春，采钓庸何伤。"
"次韵康庆之秋雨喜凉书怀五首 其二","宋末元初","方回","少年健如虎，不信发齿落。风雨凄其秋，众叶失所托。深潜泉自滋，猛锻石亦铄。细思陶元亮，大胜王镇恶。"
"次韵康庆之秋雨喜凉书怀五首 其一","宋末元初","方回","躁求欲火炽，寂守德宇凉。斯人老世故，秋雨锄骄阳。季郈鸡浪斗，臧谷羊俱亡。矢诗写高怀，耸如见清扬。"
"次韵康庆之题予桐江诗卷 其二","宋末元初","方回","小儒百窘似贫户，薪及扊扅襦作裈。梓泽珊瑚许窥否，未多玉璞与金浑。"
"次韵景安吴山观雪","宋末元初","方回","尽洗眼底尘，顿宽胸中忧。此雪端为谁，奇哉君之游。平步飞鸟背，长啸孤峰头。恍惚阆风苑，嫖姚结邻楼。了不异天上，培塿视九州。北方当此时，如猬缩马牛。南方幸不然，但觉瑞彩浮。晴日一以出，壮观挽不留。作急著妙句，小费灵府谋。老夫傥可从，亦足祛穷愁。凡骨绝仙分，胜览输高流。乃后有佳集，次第或见收。冰解烧痕青，问梅孤山幽。"
"次韵景安提学谩成三首 其三","宋末元初","方回","岁晚江空野泬寥，冲寒访我不辞遥。褰裳却马从泥溅，掬水烹茶待雪消。百战奚为蜗左角，一炊未办米长腰。寻梅端许忘车笠，握手城西遍六桥。"
"次韵谢余知郡和予识山会饮韵","宋末元初","方回","衣冠奇古旧儒风，湖海襟期臭味同。七字不妨容我和，一樽酒欠与君中。春光是处饶生意，山色何曾碍太空。九叠云屏三笑路，何当偕访虎溪翁。"
"次韵谢李寅之鄂渚见寄 其一","宋末元初","方回","龙沙象徼各行役，汉树江云频寄诗。政尔一天心不隔，其如两地梦相思。投簪得谢今无事，命驾寻盟会有时。未爱镜湖矜敕赐，更能宣室对神釐。"
"次韵谢洞霄俞仲渊","宋末元初","方回","卷舒来卷彻初终，物象惟君指呼中。夜鹤一声醒阒寂，晚霞千变绘虚空。市朝往事惊阳燄，林壑幽居胜阆风。如许高流吾未识，半生湖海浪萍蓬。"
"次韵谢徐赞府","宋末元初","方回","越燠燕寒万里赊，相逢重接话言嘉。乘车君不轻予笠，缺酒吾惟啜子茶。斯立官衔清似水，叔原乐府丽于花。内交傥许如元白，各赋春深二十家。"
"次韵谢董君读予诗稿 其一","宋末元初","方回","少年客洛走缁尘，自倚诗才敌万人。岳耸河奔争气势，霜严月朗借精神。镜中颜状惊非昔，笔底工夫苦不新。辜负桐江好山水，花开叶落十秋春。"
"次韵谢黎制干","宋末元初","方回","寿垂登八十，落笔尚凌云。阅世千帆过，观人一鉴分。黑知须未染，红觉貌如醺。勿谓先生老，非熊或遇文。"
"次韵鲜于伯几秋怀长句","宋末元初","方回","踰燕涉漠将十霜，西风满眼榆林黄。时逢北客话围场，鞍马意气犹扬扬。骆驼红乳蒲萄酒，袒割一醉千百觞。君今病痁卧南方，掉头不顾尚书郎。紫阳山人饿欲死，江湖一壑秋田伤。哀歌相和意惨怆，夜视宇宙何茫茫。"
"次韵鲜于伯几秋怀古体","宋末元初","方回","斯人晚始识，浪走天下半。既将戟为髯，更用田作面。大材异拱把，劲翮谢笼绊。去年主糟丘，稍厌盆盎乱。忸怩较毫釐，踊跃凌汗漫。今年灶产蛙，田里足咨怨。民穷如受围，合遣老将援。医王殊不灵，疟鬼未即窜。卧念为鱼者，厄运孰与逭。羸马仅刍秣，稚子且葵苋。大似周南留，宁有东平恋。或报御史除，摇首亦弗愿。点勘篆籀古，掇拾简编断。秋雨吟斋灯，夜月邻砧练。一醉洗抑郁，岂无爱酒伴。蠖屈未可欺，鹏抟讵能算。"
"次韵赠仇仁近","宋末元初","方回","如池之酒如林肉，不与寒士作厦屋。马畜弥山金满堂，此但可以骇愚俗。得时引类上云霄，失势举族填沟渎。曾不若仇翁方叟两穷交，相与坦荡忘边幅。知我无钱借书令我典，至今市井小儿相指目。嗟今之人我未识，可鲁阳虎宋华督。屈心抑志谅未能，及物济人非不欲。古人胸次一相知，刘文叔忘其腹，严子陵忘其足。后之君子莫若自求福，考槃遁肥远匪辱。檀道济号为万里之长城，何似陶元亮醉卧一篱菊。危途所至太行坂，深坑莫测沃焦谷。我将归老紫阳山，尚恐乌大夫之马币聘温生洛之南，聘石生洛之北。"
"池亭秋思","宋末元初","方回","忆昨困炎蒸，衣单犹欲裸。秋气□□凉，饮可读亦可。稍久罄瓶罂，猝难致肴果。亦欲理蠹卷，未易启涩锁。刚肠恶充饫，病骨嗜慵惰。饥渴已两忘，岂较立与坐。前除水满池，有亭窄如舸。颓然一钓翁，照影愧巾裹。鱼负密萍行，蛙升侧荷堕。蛬蚻韵凄锵，螽蜢跳细琐。函灵各肖形，品物一何夥。气动不自由，孰非大专播。沮洳伏污湿，粪壤孕么么。诏以南面王，岂复知忖揣。私独念横目，识性异螟蠃。何谓等逍遥，弗更诹坎轲。市斛?翔踊，旅邮欠贴妥。门楗敬逋篱，岸阁子美柂。钧天奏万舞，遑恤下民瘅。排阊宜一叩，有客答曰叵。腐儒丛百忧，曷不自忧我。"
"约端午到家复不果赋吴体","宋末元初","方回","略无一点南来风，日日褰裳泥雨中。端午到家复失约，良辰阙酒非真穷。世情故宜俗眼白，时事不改戎葵红。三年为客可归矣，亦念儿曹思乃翁。"
"老马行","宋末元初","方回","十年何啻骑千马，望风此马甘为下。老夫与尔共艰难，定非苟且相逢者。忆昔专城鬓欲霜，宇宙茫茫成战场。指呼壮士斩群贼，蹀躞溅血沾靴裳。厩中始与驽骀列，夜夜向风嘶晓月。咆哮跳踯不受鞍，独我乘之心妥帖。韩干曹霸画图同，耳小胸开蹄踣铁。吴堤朝望海门潮，蓟门暮踏燕山雪。黄云衰草出长城，碧眼虬髯逢者惊。百人走驿落喘汗，力追不及犹缓行。痛饮烂醉仍宵征，了无倾侧肩舆平。发雕齿钝两衰暮，重到江南如隔生。我閒解官甘寂寞，尔病良医频灌烙。去年西湖往探梅，雅称是翁俱矍铄。陌上谁家年少郎，千金美妾规紫光。谨营刍豆尚努力，永伴残年田子方。"
"老矣","宋末元初","方回","倚楼开户展青铜，老矣犹能酒面红。浪许满头生寿发，几堪落叶见秋风。每思旧事全如梦，自喜新诗渐不工。棺椁衣衾俱未办，他年何处葬虚翁。"
"至后有感","宋末元初","方回","秋来意欲过江东，建子侵寻月已中。晴日久之今雪作，老夫于此岂途穷。未嫌江泌衣生虱，尚许嵇康目送鸿。可怪平生非一事，无劳咄咄漫书空。"
"艮思台冬日","宋末元初","方回","晚台閒一望，城尽古溪头。冬暖人多病，山深市早收。打门惊客至，乏酒遣儿谋。数蟹才堪擘，酣眠失百忧。"
"行休宁县南山中","宋末元初","方回","我非尘中人，素心在尘外。深谷行人稀，幽赏与心会。原畴苧苗肥，岭坞杉木大。女绩男斧斤，生理于此赖。稻畦无凶年，山泉百道溉。水满时自舂，奇哉涧边碓。惜我乏寸土，把茅不容盖。老矣徒空谈，惘惘发深慨。"
"西斋不寐三首 其三","宋末元初","方回","寒近衣犹单，暑退扇已掷。生世成何事，卧念夜叹息。四壁候虫鸣，不啻千且百。其鸣果何谓，霜□还复蛰。大块□□民，生死互促迫。嗷嗷食土毛，灭去竟无迹。髧髦昔何□，□今曶六十。于道粗有闻，屡空未为厄。意长岁年短，虑阔世俗窄。欲为熟睡谋，可无伯伦德。"
"西斋不寐三首 其二","宋末元初","方回","午醉稍就寝，甜梦何翩翩。晚醒漱茗饮，终夕斯无眠。初数一二鼓，乃至三四迁。草根沸蟋蟀，鸱鸮号树颠。众静汝独否，谁实使之然。聚萤车生愤，饭牛宁子叹。吾衰百念灰，曷为不遑安。天宇未肯白，秋气令人酸。孰是无忧者，恬然衾帷间。鬼神知此心，起盥书短篇。"
"西斋不寐三首 其一","宋末元初","方回","夜卧户不闭，夫岂无窥觎。偷儿定知我，空室一物无。向来穷太守，解官五载馀。小儿近挈累，故乡已宁居。弃屋俟买□，竣事将届途。囊中米几斗，案上数帙书。弊衣及破褐，载之不盈车。饥寒久安命，不寐何所谟。攲枕背暗灯，自笑如鳏鱼。早知事乃尔，曷不倾我壶。"
"西斋秋日杂书五首 其五","宋末元初","方回","对奕不如观，观不如听声。独坐无来客，小轩秋雨晴。思之有百忧，不思了无情。万有皆外物，世重我所轻。默数前死者，愧兹今独生。"
"西斋秋日杂书五首 其四","宋末元初","方回","百间以买屋，万卷以买书。书多读不既，屋宽住有馀。彼索子钱者，日夜号庭除。勇锐割此物，煎迫姑少纾。老勿费眼力，村墟亦可居。"
"西斋秋日杂书五首 其三","宋末元初","方回","闲闲闭园门，默默坐书室。幽幽绝来人，寂寂度长日。苦桃何累累，秋颗压枝密。桃苦不可食，熟烂未忍摘。时闻落地声，诗思若有得。"
"西斋秋日杂书五首 其二","宋末元初","方回","高树夕影疏，老荷秋气馥。雨馀绚斜照，寓此池上目。鸣蝉一何厉，坐叹白日速。东家失其儿，忽骇邻妇哭。归兮空山中，幽啸抱吾独。"
"西斋秋日杂书五首 其一","宋末元初","方回","居城近城门，前市后山郊。质明沸柩鼓，彻夜喧僧铙。暑病人死多，当此秋夏交。盐米鬨贾贩，杖绖酸哀号。倏忽异存殁，所争常毫毛。"
"西斋秋感二十首 其二十","宋末元初","方回","江上枫已丹，林中橘犹绿。天寒百骸痛，抱膝玩幽独。生世六十年，鲜荣足忧辱。赋归弃空庐，惜此数竿竹。儿孙共十辈，何计给饘粥。万事不如人，唯诗尚可读。秋感二十篇，夜断朝复续。开樽寘前庭，一杯歌一曲。"
"西斋秋感二十首 其十九","宋末元初","方回","吾所学诗伯，近世惟二陈。稍换后山骨，复写简□□。□□足活法，亦复窥天珍。妙年张文潜，晚节吕居仁。书名始画屋，但疏勿与亲。雍容曳绅裾，彼为何等人。去去白云外，保此诗酒身。我死或不死，汝死为埃尘。"
"西斋秋感二十首 其十八","宋末元初","方回","寒士足奇士，贵人多俗人。俗人尚自可，盗贼乘风尘。子美客长安，悲歌惊鬼神。柄国者谁子，曲江近前嗔。逆臣自此起，强藩由是振。乃至饿隶辈，貂冕垂长绅。狼狈老拾遗，拾橡逃陇岷。我每读其诗，吞泪声酸辛。"
"西斋秋感二十首 其十七","宋末元初","方回","齐梁陈隋诗，真可以不作。至如晋宋间，渊明可无学。盲统集文选，似以刖报璞。后生今寒蝉，焉识独唳鹤。缅怀东篱间，用意极玄邈。笔势所到处，足与二雅角。心期重华并，襟度大庭朴。瓶空无酒斟，肯受寄奴托。"
"西斋秋感二十首 其十六","宋末元初","方回","欲雨雨不堕，谓晴晴无期。秋阴白日暗，黯淡寒云垂。华盛不长保，百卉忽已衰。萧飒枯草中，嘉菊遗妍姿。渊明但熟醉，不作骚人悲。悲更盛于骚，俗士焉得知。感极每欲死，唯酒能宽之。幸有杯中物，勿惜时一持。"
"西斋秋感二十首 其十五","宋末元初","方回","里选出井田，贤能贡王都。亦有起农畔，在官为胥徒。河汾著中说，明明析二途。鞭算尚察此，废吏宁用儒。顾义不顾利，可与论唐虞。识字不识理，止合供走趋。一日抱公牍，千金肥尔躯。槁项泥六籍，岁晏寒无襦。"
"西斋秋感二十首 其十四","宋末元初","方回","如仁故宜褒，小器自当贬。圣言存至公，功罪岂相□。□□微此人，孰禦匪茹猃。归坫备大夫，亦已越绳检。末季饶梼餮，妄自作崖厂。聘室至无算，食玉不云忝。丝毫靡建立，日夜煽虐焰。攫啖知饱足，曾不如猿嗛。"
"西斋秋感二十首 其十三","宋末元初","方回","木落雨淅沥，灯昏鼠窥觎。早卧定不寐，鲁经略卷舒。共姬一妇人，葬与嫁之初。四十三年间，九见褒笔书。傅母夜阙一，甘就焚如枯。表此以愧彼，有躯不如无。西子沼人国，改事遨五湖。嗟嗟东昏侯，犹不失玉奴。"
"西斋秋感二十首 其十二","宋末元初","方回","灵运永嘉日，玄晖宣城时。池草既清唱，窗岫亦妍辞。郡胜山水媚，心赏良足怡。庙廊有颜沈，味合深己知。桐濑较二□，川岭信复奇。拙陋方二谢，岂不粗能诗。兵革值迁变，衣冠逢乱离。已矣莫我识，怅焉归棹迟。"
"西斋秋感二十首 其十一","宋末元初","方回","钟动市声绝，夜禁严鞭笞。独许浮屠氏，铙呗恣□□。□□有病死，信巫不信医。既死又信佛，佛事殊不赀。儿女数欢戏，顿失哭泣悲。一家不若是，里巷讪笑之。高堂十七篇，岂不存丧仪。世事无一古，儒业偏独衰。"
"西斋秋感二十首 其十","宋末元初","方回","听雨胜观雨，观雨须高楼。细雨或终日，高楼令人愁。不如空斋夜，听雨诗思幽。雨作树声汹，万叶鸣飕飗。雨止檐声绝，忽续一滴秋。此时佳句来，自得不待求。暮年识此味，□庐真宜休。何如大醉眠，红日生床头。"
"西斋秋感二十首 其九","宋末元初","方回","我家清溪上，门临紫阳山。有一不死人，垂云遨其间。□□所著书，只字不可删。上言造化枢，下述性命关。一读□□病，再读开心颜。读之三十年，骑鹄超尘寰。苍生苦无福，朽竹秋苔斑。浪求西王母，八骏空回环。"
"西斋秋感二十首 其八","宋末元初","方回","明年七帙开，头白焉用悲。佚乐或早死，老穷君勿嗤。幼小入学堂，忆我十岁时。堂宇化为灰，无复同学儿。二十上京华，生齿何熙熙。千万骨已朽，世换朝市移。夜枕念此事，百感心自知。飒飒落叶堕，浩浩寒风吹。"
"西斋秋感二十首 其七","宋末元初","方回","孤灯阅近史，伤哉宣靖中。起兵破中原，不在鸭绿东。乃在江之南，临川一老翁。文高学本僻，行急名骤穹。性命了未谙，物务藐弗通。聚敛改法度，开边兴兵戎。祐符不坐党，粘斡焉来攻。朽骨谅已尽，遗祸犹无穷。"
"西斋秋感二十首 其六","宋末元初","方回","老态夜乃见，终无甜梦期。西斋卧空壁，适值残□□。□□寒雨来，此声世谁知。四更远鸡鸣，披衣起题诗。舌根涎唾尽，汲泉漱空颐。聊写郁结心，稍寄幽婉辞。量近何所苦，骛远将焉思。一夕漏鼓五，不寐常四之。"
"西斋秋感二十首 其五","宋末元初","方回","蛇鼠必夜出，鸱鸮以暗鸣。有时亦不然，白昼或纵横。风俗昔忠厚，文物当承平。一夫负微慝，不逃清议评。古道□□丧，时危惊乱兵。奸黠逞所为，气骄货宝盈。一有指与讥，祸患可立生。儒士菜色面，仰天但吞声。"
"西斋秋感二十首 其四","宋末元初","方回","血气少未定，所见恨浅局。百炼至老成，精力已不足。所□著法言，纪事纂实录。向来窃有志，迟回未欲速。□□□□尽，断简浩难续。意长岁月短，雪发忽已秃。德功两莫攀，其次当自勖。山中假馀年，不远尚可复。"
"西斋秋感二十首 其三","宋末元初","方回","寂静无所为，宴坐观我天。此心俨不动，岂即非圣贤。孰谓轲也死，斯文遂无传。凤麟有嘴角，煎胶寄遗编。敛之入方寸，可续千古弦。世人不识察，自眩良独难。仲舒聊下帷，子云姑草玄。与世留医方，良医其舍旃。"
"西斋秋感二十首 其二","宋末元初","方回","尼父叹逝川，匪惜岁月流。斯道未尝绝，是身当自脩。苍姬尚可为，遽已云继周。代谢理必尔，天命夫何尤。骚人痛楚亡，哀怨悲凛秋。汝能护青阳，终不黄落不。至人尽其心，分外非吾忧。所以牛山泪，徒为晏子羞。"
"西斋秋感二十首 其一","宋末元初","方回","少年妄有意，与世扶危颠。神游渺八极，讵尝□□□。□□覆天地，鼎沸同熬煎。勺水空自扬，偶兹微命完。贪夫遂□欲，得所恬以安。君子抱古见，十事十不然。观人眼难开，不如返自观。此心既已了，口亦何必言。"
"观世音像赞","宋末元初","方回","观见世间，苦痛之心。而往救之，脱彼呻吟。咄，千□□□，□□只眼。曰何以故，以心观心。"
"观岸树","宋末元初","方回","行舟观岸树，意若有不足。岂惟柽柳杨，亦颇间篁竹。猥琐匪大材，谁谓真不曲。北风稍向南，南风稍向北。弱质不自由，随风作反覆。我家有乔松，似是千秋木。下无藤萝缠，上无禽鸟宿。清阴荫百亩，毅然立于独。八风吹不动，矧肯变寒燠。是可托吾庐，隐居于此卜。焉能江湖间，浪与此辈逐。"
"观食叹","宋末元初","方回","里巷有穷叟，颓屋仅四壁。晨出暮乃归，升合赖筋力。何能致大嚼，所具但粝食。上以饫老妻，下以毓子息。每饭焉得饱，醯酱或弗给。欢然咀啖间，相对无戚色。谁家粗禄仕，粱肉颇丰殖。至亲本不多，辛苦养奴客。雕盘割玉脂，香甑淅珠粒。精腶及美糗，俊味岂易得。大姬挟怨怒，不举至日昃。小婢亦仰面，屏置若弃掷。政尔万金重，不作一钱直。主人敢兴问，翠眉愈烦啧。乃知钟鼎门，庖宰刀机赤。不如□□底，破铛煮荞稷。"
"访西湖郑高士","宋末元初","方回","不为寻仙子，吾能远出湖。水滨维舴艋，屋角认棕榈。漉瓮分红酒，挥毫写白须。思诗看素壁，待与再来书。"
"访吴式贤归赋诗复以未用韵成篇如前数","宋末元初","方回","秋仲已数晨，残暑饕馀威。两旬赫斯旱，岁事将告饥。五谷既不熟，百卉亦具腓。白露辍救田，巫祝绝祷祈。泱漭原野间，行行策征騑。所至问父老，最苦螟与蜚。官府发令宽，疲氓犹庶几。奈何迫赋役，有弦终无韦。初筮或金紫，不复先绿绯。牛羊为求刍，今乃如猎围。戚吁良易察，厥病不在厞。适我故友家，美奂思如翚。谓言绿林辈，秉畀灰炎煇。别墅今尚佳，细故未足欷。明窗可教子，辛苦出萤帏。地出禁酒界，煮鱼刲豪豨。饤果灿□枣，芼羹芬藿薇。老衰感嘉意，满斟馀十挥。缪忝五年长，一命先登畿。三益夙好在，万事危途非。此来听所谈，字字侔珠玑。终当簉凤沼，否亦齿虎闱。民瘼熟览采，一一笺斧扆。何乃怀其宝，不受良工睎。昔□更四稔，泮水撷藻芹。晚节岂倦游，故托左臂痱。"
"访临川杨仲权于天庆","宋末元初","方回","隐居何所为，性懒绝造请。驾言东城东，恍兮异人境。脩廊寂无声，未忍践竹影。独立味玄澹，徐步入深冷。秋光照虚庭，拱揖冠服整。中有专气翁，学道早脱颖。诚极语谢饰，几动意潜领。煮茶杂椒榝，案酒粲梨梬。悦神良会稀，遗物閒晷永。休官陶元亮，遁世陆脩静。异代复同调，霞外兹可骋。研幽挹高致，探妙发遐省。何言壶中天，心远尘自辟。"
"过李景安论诗为作长句","宋末元初","方回","三百年来工五七，追雅媲骚谁第一。独闻彭城陈正字，向来得法金华伯。终古不朽语言在，以诗教人人不识。善学少陵而不为，殆如孟子不言易。世人往往谈神仙，便欲插翅登青天。邀寻道士学服饵，朝呼暮吸夜炼煎。换骨一语曾未悟，未办黄庭脩内丹。俗流无骨但有肉，虾蟆敢竞骊龙先。姚合许浑精俪偶，青必对红花对柳。儿童效之易不难，形则肖矣神何有。求之雕刻绘画间，鹄乃类鹜虎胜狗。由陈入黄据杜坛，当知掬水月在手。后生可畏尝闻之，君友何人师者谁。双井白门浣花脉，实字用正虚用奇。郁轮袍曲异筝笛，藐姑射姿无粉脂。梯危磴绝不可近，尚有简斋横一枝。"
"过芙蓉岭对镜岭羊斗岭新岭塔岭赋短歌五首 其五","宋末元初","方回","混沌何年分宇宙，天地日月常如旧。如旧之中却常新，何曾一点受尘垢。谁凿此山为捷径，争利奔名足驰骤。新岭终无可旧时，燠不加肥寒不瘦。行人自无兮百年寿。君不见岭头日日吹征尘，剩有新人无旧人。"
"过芙蓉岭对镜岭羊斗岭新岭塔岭赋短歌五首 其四","宋末元初","方回","第四岭头分两邑，相背无情水流急。浙河东下彭蠡西，到海终须合为一。海东闻有沃焦石，万国之水不供吸。世故人心千百岐，有生必死终无迹。焉用皇皇兮仍汲汲。君不见塔岭之塔焉在哉，不如有酒斟一杯。"
"过芙蓉岭对镜岭羊斗岭新岭塔岭赋短歌五首 其三","宋末元初","方回","客谓老夫今老矣，胡为尚落空山里。千艰百难万不平，上岭下岭不肯已。此岭第三未为险，人面兽心险于此。乾坤一纪战旗红，偶脱乱离身不死。流可无行兮坎即止。君不见羊化为石斗即休，两角蜗争何所求。"
"过芙蓉岭对镜岭羊斗岭新岭塔岭赋短歌五首 其二","宋末元初","方回","千钧巨石百十万，乱堆横峙塞山涧。故今流水作呜咽，行人厌闻犹喜阚。芙蓉非花镜非镜，无可充君耳目玩。第一岭望二三岭，蜿蜒似作长蛇缓。努力向前兮不须叹。君不见老夫足垠半天下，临危岂是趑趄者。"
"过芙蓉岭对镜岭羊斗岭新岭塔岭赋短歌五首 其一","宋末元初","方回","平生所闻芙蓉岭，上如攀天下入井。老乃来游殊不然，褰裳顷刻升绝顶。南踰大庾鹧鸪啼，北度居庸朔风紧。客行到彼例凄酸，我已恍惚梦中景。视险如夷兮要深省。君不见芙蓉一岭今已过，我但慢行君奈何。"
"过嘉兴道中接待寺丁丑十二月赴逮扬州遇雪留宿怆然有感","宋末元初","方回","畴昔留此寺，亦兹腊雪天。天寒了不异，俯仰十一年。是时尚守郡，赴逮趋淮壖。不知坐何事，自省无尤愆。家有屋几间，亦有数顷田。书生未甚穷，不忧无酒钱。事白夏至秋，然后得南旋。即今身自由，幸已不属官。客贫一物无，驾此如叶船。四仆色常饥，况望酣与膻。家人九霄外，何由致橐饘。岂不亦念我，逢曲流馋涎。我非不欲仕，危途畏隮颠。势虽已窘迫，心终无忧煎。新岁六十二，白发被两肩。尚堪屈此膝，跪起贵要前。访旧非得已，谁当佐腰缠。尅日可以归，小俟春牛鞭。"
"问雨","宋末元初","方回","烟为火之气，欲雨烟不散。阳为阴所遏，炎焰变舒缓。云乃水之气，欲雨云乃浮。阴为阳所爨，饙馏成波流。残秋穷腊百馀日，小园不曾鞋底湿。东风欲动问行程，山中比夜雨连明。吾闻阴阳交媾，始生万物。不蒸不发，不渍不茁。往者久晴，欲驾遄辍。今行而雨，咎天何说。然则紫阳山人老如此，夫岂得已有行役。皇天肯念行路难，岂不能顷刻之间一扫云烟红日出。"
"估客乐","宋末元初","方回","为吏受赇婴木索，汉相忽遭东市斮。不如估客取邪赢，居货罔人人不觉。布素寒儒守乡学，夜夜孤灯同寂寞。不如估客醉名倡，百万呼卢投六博。估客乐哉真复乐，大舶飞山走城郭。珊瑚未数绿珠楼，家僮多似临邛卓。十牛之车三百车，雪象红牙水犀角。养犬喂肉睡毡毯，马厩驴槽亦丹臒。生不羡凤凰池，死不爱麒麟阁，估客乐哉真复乐。迩来六月钱塘潮，一估传呼千估愕。大风来自度朔山，吹倒岷峨舞衡岳。一江一日殒千艘，四海五湖可隃度。诸宝下输龙王宫，虾蟹龟鼋恣吞嚼。人言估客乐，估客有时也不乐。百年计较千年心，不禁一日风涛恶。"
"馀生","宋末元初","方回","馀生如涸鱼，斗水足可活。父子自相濡，不望江湖阔。使吾道当亨，时平己身达。运往年岁莫，滋厌耳根聒。与其强磬折，孰若谨囊括。心怜童稚饥，此事亦已末。"
"冷泉亭","宋末元初","方回","金鞍骤紫陌，讵识林下胜。石苔为谁碧，我辈坐乃称。丝毫无愧容，照此冷泉镜。竹树亦如我，不与春色竞。匏尊未用酌，一见百虑醒。土囊发饕风，无波此终定。革履汉臣心，恐未敌兹瑩。木杪夜月孤，庶其许相映。"
"初二日甲子雨阻风自次韵","宋末元初","方回","居民汲江水，上下几千尺。曲糵化为酒，不肯赊一滴。高林堕黄叶，草树黯无色。讵意阻风人，于此费永日。篷低首难抬，薪重舟颇侧。醉乡失乐土，愁城遇坚壁。呻吟得新句，欲往题藓石。岸滑不可登，纵写复谁识。故庐百滩西，何事乃东适。兀坐但默然，顺走阅健席。豪举与时会，汹涌浪头白。及夫气势尽，泡灭岂有迹。"
"初二日许公度使君来自西坑贼寨见访","宋末元初","方回","曰予视贼垒，雨且二十日。山行屡颠仆，泥行马没膝。火攻未可施，诸军睨空碧。小丑胆气粗，亦有炮与石。持榜以招之，贷命续粮食。彼谓一下山，求活岂可得。使君廉且慈，眉攒咽为塞。未必皆凶徒，胁从十有七。暴露数月矣，武将正愤悒。合围焉肯退，但欲事鏖击。天意不肯晴，讵不念冤抑。渠魁谋遁逃，所幸已就执。焉得遂两解，曲赦与抆拭。"
"初三日水长二丈早行","宋末元初","方回","夜闻舟人呼，江水溢二丈。岸薪随波流，救者何扰攘。亥子十月交，地气不当上。十日柱础汗，蝇蚊鬨帷幌。此时肯为雪，岂不兆丰穰。积热化滂沱，倾空泻盆盎。前夕适醉卧，不省船背响。涛声撼醒枕，于兹发孤想。炎方节候乖，病叟体肤痒。遑遑欲何之，曷日中园仰。星斗犹粲然，晓征发双桨。起视所泊处，馀灯煜莽苍。"
"初三日甲子雨次日雪上元方立春","宋末元初","方回","我比绛老今何如，甲子三百六十馀。雨多晴少几水旱，往往咎證符占书。新正三日甲子雨，残腊未春何所主。通理三白妄自宽，明旦寒檐雪寸许。耳顺已过从心前，平生目击真可怜。兵戈屠斫骨骸拄，疾疫葬埋墟墓连。偶容脱遗鬼录内，贫无人知窘无对。至此岂可逢歉岁，夜枕梦惊心欲碎。虽然慎勿尤天公，迩年米价元不穹。汝自不肯学贪吏，攒眉耸肩甘诗穷。"
"听孙鍊师琴","宋末元初","方回","名画元不出画工，善书决不属书史。子春伯牙非伶官，古能琴者必君子。枕流漱石今孙郎，电眸冰齿霜髯张。洒埽书室焚古香，信手为吾调宫商。琮琮琤琤泉落涧，嗈嗈喈喈鸿度汉。从容整暇未肯忙，小俟吟猱观抑按。急如快剑斫蛇分两截，琉璃瓶碎玉簪折。似有鸾胶再补完，细视冰弦元不绝。又如电走雹飞驱霹雳，老树百丈龙爪入。得非獭髓灭瘢痕，依旧乌桐净如拭。睥睨黠鼠伏狸奴，杀机一动与之俱。鹰扬颇类师尚父，牧野秉钺行天诛。临河而闻杀鸣犊，曳轮不往反乎覆。许由不受尧天下，一瓢虽无吾亦足。圣门此意传不传，耿耿精灵月在天。孙郎何处得授受，长江秋霁印婵娟。五音本无根舌齿，六律发挥凭手指。音律之外求七情，万变悉从心上起。孙郎胸次夫何如，贮储古今万卷馀。孰谓七弦轸上之神圣，不本二尺檠边之功夫。少年学琴欲学渠，勿但弹琴当读书。"
"呈吕使君留卿","宋末元初","方回","大门昔有谣，吕氏一千中。华胄所自出，恭惟齐太公。君伯先郡王，张韩刘岳同。百战护诸将，易名称武忠。武忠棣华众，皆有远祖风。分阃仗斧钺，威望真非熊。子姓几百人，人人俱英雄。人人俱智慧，人人俱疏通。三衢今使君，尤其明且聪。剑光夜冲斗，玉气日贯虹。好士出天性，坐满樽不空。民怀吏胆落，于物大有功。驿马走中原，蹇蹇臣匪躬。北上夏云赤，南还春花红。割牲饤鲊脯，邂逅孤山东。念此门下士，陋巷甘固穷。昨者诸彦集，长裾织青葱。岂谓龙虎阁，著此垂翅鸿。高怀极恋恋，莫景殊匆匆。愿言一转手，西江挂飞蓬。"
"呈吴门王治中元俞都中参政伯大孙先人同榜","宋末元初","方回","君家两参预，汉代韦平氏。留耕而耕存，惟有是以似。乃祖忠文公，补天扶国是。乃父敬悯侯，浮海将使指。直谏炳遗藁，大节烨信史。神游天地间，不亡何谓死。先人前甲戌，忠文榜下士。一升上云端，一沉堕井底。老夫近乙亥，敬悯守吾里。朱轓过桐江，共饮钓台水。英英玉树郎，世济元凯美。忠文既有孙，敬悯又有子。邂逅忽相逢，不意闻正始。贮胸踰万卷，运肘动百纸。华年弱冠近，紧官半刺比。长风破巨浪，未易测涯涘。契好讵敢论，臭味差足恃。异时吴阊游，小舟或一舣。相门复生相，贻厥有如此。乃知吾家儿，不过豚犬耳。"
"呈赵左丞","宋末元初","方回","迩年士夫乏廉称，或以廉称不称能。兼廉且能毅且弘，嗟我有眼见未曾。君侯妙年翔鲲鹏，横击海宇无与朋。孝事其亲行有恒，移忠于君德日升。胸中朗彻水月澄，笔端变化云雾蒸。惠者怀之威者惩，内作心膂外股肱。浙右艰食何频仍，六年三潦岁不登。劝分之意极哀矜，坐使粒价不敢腾。馁腹再果僵复兴，今秋大稔稻没塍。长吏于民无弋矰，如寒与裘暑与冰。老夫昔也霜后鹰，即今仅似痴冻蝇。一纪不仕閒如僧，少陵日困籴五升。犹此客窗吟孤灯，往哉一见贤左丞。"
"孚舟亭独坐","宋末元初","方回","荦确莳籼米，浅清钓鯈鱼。兹事不在多，克俭即有馀。俯仰六十载，山城八迁居。忆昔罢阃幕，始有此屋庐。鞠躬畚瓦砾，流汗薅茅苴。前后列花果，左右环图书。谁令厕朝士，又驾太守车。大兵革宇宙，乘时沸猱狙。斸掘坏畦径，抉偷夷庭除。厨荒败炊爨，室空移贮储。归来问邻旧，死徙徒欷歔。募工淘秽井，课仆通污渠。旋理短檠灯，复荷长柄锄。倏忽九寒暑，出入无驴舆。忍贫不肯仕，人谓回也愚。今岁事大谬，群贼屠郊墟。古树伐作薪，野茹挑为蔬。淡食已数月，穷乃至此欤。筋力既衰劣，鬓毛苦凋疏。以今较畴昔，百事皆弗如。弗如又何嗟，不系天命且。柴荆永日闭，池亭秋霁初。朝看白云起，暮对丹霞舒。独坐心自赏，是身如空虚。"
"孚舟亭新成赋十绝 其十","宋末元初","方回","不待圆□□□□，□□□□□□□。栖梁燕乳春声豫，细玩天机坐此亭。"
"拟古五首 其五","宋末元初","方回","知十与知二，回赐同补哲。所以孟坚表，九品较优劣。人貌无明镜，妍丑孰分别。物无权与衡，轻重亦不决。"
"拟古五首 其四","宋末元初","方回","骚人称屈宋，宋岂敌子平。诗家推陶谢，谢岂肩渊明。鲁直爱水仙，以梅为其兄。梅似可祖父，吾今改兹评。"
"拟古五首 其二","宋末元初","方回","高台垂钓竿，不过一渔翁。三径连东篱，略与寒士同。何独严与陶，百代流清风。文叔本侥倖，寄奴非英雄。我评夷与齐，大胜营丘公。"
"拟古五首 其一","宋末元初","方回","达人安天命，养器以待时。匪谓闭其门，端坐无所为。东家田中苗，既种且溉之。西家不复尔，秋至或忍饥。一得异一失，非天有偏私。口实云自求，曷不观诸颐。"
"拟咏贫士七首 其七","宋末元初","方回","龚夬坐何罪，持扇行觅钱。唐意介之孙，忍饿死空山。我尝读史册，怅望南渡前。似兹良亦多，晚辈未可姗。此责有所归，冠裳天地颠。祸至崩杞国，彼悔其奚言。"
"拟咏贫士七首 其六","宋末元初","方回","少陵走西蜀，坡仙谪罗浮。暗与渊明合，九日无新篘。儿曹处此境，四顾定复愁。惟此三老翁，浩然无所忧。作诗配日月，万古长空流。寄谢酩酊子，讵识黄花秋。"
"拟咏贫士七首 其五","宋末元初","方回","堂堂孔北海，不忧樽酒空。一旦坐口语，老瞒不见容。危行言未逊，难保明哲躬。虞翻落日南，管宁老辽东。事至于此极，岂愿飘孤蓬。所以焦先者，愧处蜗庐中。"
"拟咏贫士七首 其四","宋末元初","方回","昔在冯敬通，晚节极穷困。岂不尝专城，肥遁故无闷。如何彼江生，赋此以为恨。政坐不能隐，揣谓意有怨。与世一不合，心迹当两远。岂容近市朝，尚与俗物溷。"
"拟咏贫士七首 其三","宋末元初","方回","周公昔下士，一饭不遑餐。四海颂声作，白屋无复寒。三家柄鲁国，阳虎盗屿璠。曾原二三子，忍饥依杏坛。士当察时命，固穷心所安。何至挟长铗，特为无鱼弹。"
"拟咏贫士七首 其二","宋末元初","方回","生不逢尧舜，夜歌齐国门。短布适至骭，顾此何足言。得无慕反坫，颇欲致饱温。区区霸者佐，治躬乏本原。易地可禹稷，独许陋巷颜。管卑况彼宁，人品当尔论。"
"拟咏贫士七首 其一","宋末元初","方回","陶渔起畎亩，在野贤无遗。世岂有贫士，贫民且无之。鳏寡不敢侮，俊乂斯可知。末季尚贪欲，高位多穷奇。有如元恺者，岂不寒与饥。寒饥士之常，苍生良足悲。"
"改白云庵疏语为李道大","宋末元初","方回","昔有隐君子，中年洛阳居。击壤歌太平，洛人为结庐。名曰安乐窝，花间行小车。昔有贤宰相，退休寓洛都。心乎爱此老，卜邻同里闾。买园广其宅，至今传画图。贤宰富彦国，隐君邵尧夫。走也非隐君，贤宰今不无。草草白云庵，隙地日自锄。欲筑三两亭，冠盖延朋徒。劝君可绿蚁，揣己无青蚨。解剑肯指廪，芳名宜大书。"
"李寅之招饮同登九江城 其五","宋末元初","方回","覆却罔攸测，理乱非所任。兀兀兔株意，哀哀莺谷音。识骥伯乐眼，放麑西巴心。怀惠在夙昔，观过匪斯今。赖公极忠厚，良用开我襟。"
"李寅之招饮同登九江城 其一","宋末元初","方回","明年公七十，我老眉亦厖。一会岂易得，招呼酒盈缸。慷慨上高城，恻怆临大江。雪水倾蜀峡，烟树连淮邦。风景故不异，愁心私自撞。"
"李寅之招饮同登九江城 其七","宋末元初","方回","恭惟天所赋，知命良独难。度索侈琛玩，蒸乳甘珍餐。小迷积巨悔，近逸生遐患。寡疾骨健寿，少营神閒安。若有物见畀，乃非彼能干。"
"李寅之招饮同登九江城 其二","宋末元初","方回","契阔几何时，六闰过如矢。九岁十岁儿，婚娶见孙矣。皂隶忽鼎贵，王侯或横死。前辈亡典刑，后生荡廉耻。晤言何用多，感叹不能已。"
"李寅之招饮同登九江城 其四","宋末元初","方回","清湍严子滩，僻坞任公寺。荒凉茅屋居，蹇浅石田莳。危踪璧偶完，暮景驾已税。閒门幸常关，奥帙尚多味。遥遥匡庐山，久客果何谓。"
"李寅之招饮同登九江城 其八","宋末元初","方回","玄理本甚察，悟见独何鲜。请看小丙子，跪拜綵衣展。荻芽荐鲊脯，缓醉味岂浅。鞭辔惯驰奔，戈铠觊息偃。我归当复来，岂惮仆足茧。"
"李寅之招饮同登九江城 其六","宋末元初","方回","兄事一纪长，矩度窃愿学。智圆饱涉难，仁静耐处约。厌事晚微聩，休官老深乐。远追邴尚踪，高谢耿邓略。还观鼎渥爻，何止万夫怍。"
"李寅之招饮同登九江城 其三","宋末元初","方回","顾此昧陋质，昏冥蹈危机。一麾缪析土，三命空登畿。屡激马援谤，终成冯衍归。长骛厄道左，力耕逢岁饥。置之勿复道，觞来暂同挥。"
"来去路","宋末元初","方回","后山路安来，前山路安去。高中不无低，自有可通处。譬如涧谷水，日夜泉源注。但闻水流声，不见来去路。避碍适其顺，智本何所恶。后世穷梯航，乃以嗜欲故。汉武天马歌，文采诚独步。焉知十万师，暴骨委秋露。我愿四达衢，但行商与贾。一遇荷戈人，寸跬不可度。"
"杨村秋晓","宋末元初","方回","今日定复热，月落色亦红。东方垂欲明，忽被林雾浓。已有牧牛儿，出没黯淡中。暗行三十里，兀兀视马鬃。天宇悉已白，始见真秋容。宿鹭起空际，鸣雀出林丛。何所最可喜，稻熟岁粗丰。人世强食弱，生生终不穷。干戈汹海宇，幸存兹老农。古来几魏徵，死为田舍翁。"
"灵隐寺行呈伏虎岩","宋末元初","方回","蓬莱水浅尘几扬，历劫不动此道场。黄金何年佛氏土，白云自古仙人乡。吾故不能知鸿荒，尝闻许由避陶唐。南巡会稽忆夏后，西渡浙水传秦皇。欲镌文字示万世，想曾摩挲崖藓苍。君臣岂不亦一到，父老失记书传亡。思莼人归乱聪勒，衣锦军起诛宏昌。教士四万虏吴友，子弟八千从项梁。锋攒镝飞沸如汤，冷泉之冷常冰霜。风涛汹地保恬静，火云爇天饶清凉。寺门奇石万鬼凿，霹雳穿洞龙腾骧。偃如未射李广虎，突如乍叱初平羊。漫山钜竹不知数，百围屹立松杉樟。野猿攫果就人手，山客贸薪充日粮。艳浮凡俗花卉绝，毒螫狞恶虫豸藏。竺峰飞来夜著翅，桂子堕落秋飘香。睹史陀宫足彷佛，摩罗耶山非渺茫。色究竟界扫蜃气，给孤独园堪雁行。游屐屡破壁疥落，优波度筹千万强。老树一株卧涧上，向来未有如许长。有能直上北高塔，一览弱水穷扶桑。织女机边拂衫袖，老人星外来帆樯。金碧殿阁钟鱼廊，饱饘燠衲丛蜂房。毗卢遮那明正遍，散脂脩摩森护防。长明灯笼照十方，胸中亦复作是光。纤蝇么蚋不到处，三千大千禅那床。游戏伽陀祇夜章，岂无一人骆宾王。摩诃师子今僧王，一奋迅失千狐狼。"
"社后己未始雨酒边书","宋末元初","方回","今年五月梅，昼夜雨不止。及兹七八月，一旱乃如此。古言了无验，社公饮旧水。岂其世俗移，难复论常理。里门分内竟，谁记戊与己。诘朝始霢霂，渐作霈然喜。破靴行荒园，沙泥濡足指。蕉扇戴头归，声类钓蓬底。有田谷不登，无田吾何耻。荷锄莳蔬者，告谓土润咫。芙蓉一二开，红蓼乱纷委。木落楼阁出，风物甚清美。偶兹樽酒具，小醉亦可尔。土木愚顽姿，颓然隐吟几。天地万古悠，微躯一稊蚁。区区曷足云，后当知此士。"
"社前一日用中秋夜未尽韵","宋末元初","方回","清晨视园树，槁叶脱梧槚。邻家馈彘肉，里巷作秋社。报赛有故常，民俗其敢罢。勾龙得无羞，土毛旱欲赭。贫家节□常，素不徼福嘏。又况禁酒严，罄室覆老瓦。两男隔邻郡，久未泛归槎。小儿及二女，嬉戏粗娅姹。叫啼索梨栗，短裳或露胯。乃翁老钝极，久困谗口哆。下体毒痔漏，中脘痼症瘕。舂秫裹青箬，杵臼亦旋假。意以娱幼稚，鲜欢类炙輠。东墙掘小池，南荣续前厦。明旦宜鸠匠，窘局笑穷?。排闷赋此作，鄙俚愧不雅。"
"秀山霜晴晚眺与赵宾旸黄惟月联句","宋末元初","方回","一峰何峥嵘，万象悉匍匐。心包元气并，影立太空独。遥瞻极乾端，俯瞰际坤轴。飘飘凌云身，杳杳送鸿目。挥袖裨八风，开襟吞百渎。醒脾咽醇清，涤髓荡痼俗。斗摘紫垣杓，日攀黄道毂。川令夷若奔，林诃魍魈伏。螺蚌视三神，杯盎阅四隩。参旗摩右肩，昆苑踏左足。营营蚁磨旋，戢戢蜂房簇。膻俎餍前臑，诗瓢悭半菽。历测尊卢年，桴穷沃焦谷。畴非浮点沤，吾亦寄粒粟。气形孰融结，高深谁浚矗。娲皇不能补，共工多事触。飞思腾虚遨，殚精驰迥瞩。浩浩蔑垠涯，浑浑曷边幅。百刻倏汐潮，九行递朏朒。达观等鹏鹪，殊趋殽燕蝠。仙驭鞭虬螭，神驾轨骊騄。寰中无遁照，象外有玄烛。推寻制字苍，究考画卦宓。万变既日滋，百灵遂宵哭。某氏马锡三，何人鳌钓六。底所真蓬瀛，是间自濠濮。佳辰每难值，奇赏讵嫌数。达士多放旷，拘儒例踧蹜。味同侨札交，臭异智辅族。稽首礼初梅，掀髯叫馀菊。节届小大寒，岁得中下熟。野礼讲蜡迎，侲朋阅傩逐。皴肤剥枯藓，瘦发立冻木。青针抽麦麰，绛粒茁樱薁。乌龙特嵯峨，白雁几湾洑。霞谯抹微绡，烟市皱轻縠。画嶂屏横纵，字溪篆直曲。兰非灌能馨，柏岂撼可秃。长冈脩蛇驰，短阜矮鳖缩。一塔耸锥颖，千畦界棋局。冷祠逃鼪鼯，荒冢嚇鸱鵩。汲窟仆桔槔，穫场眠碌碡。橡实翻箨瘦，笋萌认鞭斸。莽啼潜钩辀，篱嚼偃觳觫。樵肩疮长镵，猎臂袒偏裻。相劳声阿邪，力作响蓬扑。闻磬认禅窗，指幡窥佛屋。邃森踰二林，美秀埒三竺。笼影夜龛灯，板声晓堂粥。匪经陆老学，孰识陈尊宿。兵比休虎屯，盗俱就鲸戮。耨镈衍新畬，燧亭隳旧筑。连营释鞞琫，四野竞畚梮。别墅喧榼壶，圜扉静敲朴。今各有缊袍，昔俱无旨蓄。骎骎熙运开，沓沓壮观复。闾阎一烬空，栋宇万础续。货廛富鲍鱐，米市积穜稑。登临恣夷犹，生息赖亭毒。扫阴开晚晴，破冱作春燠。硗畴蹙龟纹，涸浍开瓦卜。昏声沸群鸦，暮色隐孤鹜。店遥旅叱驴，陇隔稚唤犊。鴂谣音哳嘲，偻荷步彳亍。浦溆出渔艇，埼碛泊商舳。僧包侧肩挑，奚囊俯腰束。护舍荒吠狺，投林倦翔速。驿蹄雷铿鍧，野燎星熠煜。警棚报鼕鼕，栖埘呼喌喌。相与忘是非，足堪了昏旭。矧兹瑞六霙，预云宜百谷。狐兔各深藏，蝻蝝靡遗育。潜鱼未拨剌，骇兽或踯躅。倒影已巅崖，馀凌尚丘麓。宿孽芽嫩黄，流澌酝娇绿。联拳一舂锄，格磔双属玉。搯苗揽奇辛，擘蕾嗅幽馥。蛰户咸伺霆，烧痕渐矜曝。审观寒向阑，追念暑尝酷。凉既免炮燖，温又救皲瘃。大化有乘除，胜残无断属。是邦信巍巍，厥闻久昱昱。淮海分扬州，斗牛躔北陆。秦汉会稽吴，隋唐新定睦。户歌楚人骚，家佩桐君录。入笼尽参芝，盈室肯薋菉。辉凤远媒翳，祥麟哂童牿。栋材茂椅桐，跃冶乳镠鋈。贤守宋广平，兴君刘文叔。徵隐屈黈旒，哀茕极膏沐。缅怀解剑耕，遐想负薪鬻。咳唾变兴亡，咄嗟异荣辱。荛夫被儒衣，耕叟辟家塾。道味调漆胶，谊声协敔柷。严范盛蒸尝，轩莱恪尸祝。勃兴畏后生，朋来乐私淑。骈肩长裾曳，比屋短檠读。高科接踵武，雅德棻被服。委巷致聘旌，徒步胹公餗。车引太仆驺，马给上林蓿。岂惟供爪牙，固将倚心腹。文华凌屈宋，武略迈颇牧。袁丝却腐阉，丙吉雪冤狱。差毫别同和，立界辨刚欲。达汝媲稷皋，退吾侪绮角。中焉敛韬略，外也灭表襮。村诂订荄箕，俚授折都郁。四经审钩弦，三秀攻珞琭。处士傲貂绅，侠徒竞鸡鞠。里闾剧华腴，官府务涵霂。喝雉投彩琼，落雕捷鸣骲。高赀轶陶朱，雄辨骋张禄。美酿压郫筒，大烹椎獠犦。舞残金凤攲，歌缓翠蛾蹙。千楼向笛吹，万室陶巾漉。馀尊沾皂隶，残炙饫童仆。遐征罕赍粮，酗寝或枕曲。间尝极备无，一是耻嘑蹴。金彩剪胜幡，沙囊篆符箓。秋枣溲䍧膏，冬稻熬狼臅。城市虽冯扶，郊野尚轩喾。四时务锄耰，千村鸣杼柚。颗粒本牛衣，丝缕出蚕䒼。䌖商何羡闽，药市勿诧蜀。盛年念畴昔，微梦恍忽倏。已知壮心违，未觉老颜恧。久黏簿书黐，幸脱簪冕梏。得与麋鹿群，敢兼熊鱼欲。席珍非待聘，有玉谩韫椟。冥心同子綦，徐步效颜歜。一麾断鹓班，百举阅饩告。仙忝真应宗，诗愧玄英属。亲故焮妖灾，怨雠腾谤讟。字幼窘空空，省躬危毣毣。卑飞类鹪鴳，逸步谢骅骕。庶几便帻幍，焉能事鞲絭。双洪汹奔涛，孤派涩凝瀑。窗徒聚雪萤，袍未释银鹄。之子虞一夔，伊人郑七穆。三足分鼎铛，两锋交箭镞。塼埴冀良陶，粝疏就精凿。诚难角妙染，缪许啐馀莤。狂吟动千字，豪饮辄百斛。墨淡立儿研，杯迟走童趣。自倚大户宽，岂畏险韵复。胆痒生芒棱，唾圆洗尘醭。登山石同憩，临流泉共匊。被褐敌裘绮，羹藜胜粱肉。砖垆煎茱茶，瓦豆饤茈菔。园无迂叟花，亭有醉翁蔌。棕疏摘麈柄，莎软敷狨褥。藤阴皆帷帱，松韵即筇筑。逸兴春空云，耐交岁寒竹。山腴嘬糟狸，海异吮酱鲎。黎斑屑鹧鸪，端眼濯鸲鹆。书穷萧衍评，奕妙王粲覆。生平嗜好迂，我辈友谊笃。矢诗一赓酬，言志双启沃。析理精洛伊，谈史究温涑。望之真堂堂，毛遂岂碌碌。虞初九百篇，方朔三千牍。酸咸糅盐梅，杗桷裁棫朴。论文如有竞，见义每相勖。燕乐思鹿鸣，切磋慕淇澳。公直性所钟，辛勤起常夙。蘖佞请尚方，抨妖官硩簇。扣阍幡屡举，寓直被曾襆。刚肠挫未衰，劲气老弥肃。百粤转沅湘，九河交济泺。魂惊舞波帆，力弱掀淖辐。道异十获禽，理难百中鹄。晞颜宁如愚，尚老且缘督。浮荣等槐蚁，往事付蕉鹿。乐天心自怡，知命頞奚蹙。于野同人亨，勿药无妄福。攀附联瀛登，广胖适沂浴。寄兴本真率，成章仍丰缛。时能一来游，倾箧买醽醁。"
"秀亭秋怀十五首 其十一","宋末元初","方回","家富敌万乘，吾尝见其人。生死握国柄，不复如人臣。自谓磐石安，扫灭随埃尘。岂不恃狙诈，政用祸尔身。尔身一腐鼠，原野何足陈。歌姬事别主，画堂生荆榛。我叹匪为此，遗祸殃齐民。"
"秀亭秋怀十五首 其十","宋末元初","方回","乐莫乐登高，亦复悲莫悲。乐兮携佳人，樽酒相追随。惨惨古戍暮，烟寒秋角吹。悲从此中起，孤游偶臻兹。城南百尺楼，前是未有之。城外两三冢，新葬复是谁。往者已足鉴，百世悬可知。"
"秀亭秋怀十五首 其九","宋末元初","方回","登高见佳句，意会无非诗。顾视不即收，顷刻已失之。老树踞崖石，腹空犹有皮。顾此有何好，爱玩频嗟咨。侍者一童子，髧如枯发垂。从我仅一饱，万事无所知。岂不亦怪我，徘徊将奚为。"
"秀亭秋怀十五首 其八","宋末元初","方回","积闷何可遣，高峰上云端。水南彼何所，缥渺浮孤烟。郁塞树木古，深幽窗户妍。一楫往从之，岂无凌波船。绝景未易写，良朋求亦难。独往或兴尽，空叩林下关。不若遥相望，聊寄吾意焉。"
"秀亭秋怀十五首 其七","宋末元初","方回","一针落大海，万古无还期。纤纤刺绣女，断肠终尔思。物重干将去，心愿精卫为。邻妪适有此，殷勤来献之。铦锋贯綵缕，缝纫实所宜。匪妾旧时物，怆然双泪垂。如何大丈夫，忘恩忽如遗。"
"秀亭秋怀十五首 其六","宋末元初","方回","宣父老于行，苦辛定六艺。至今峨冕旒，万国奉蒸祭。当时困在陈，粒粟不能致。宰割诸侯王，重瞳气盖世。烧纪不啻虱，烹周仅若彘。焉知千金首，乃为马童利。此口酒可浇，是事可以置。"
"秀亭秋怀十五首 其五","宋末元初","方回","一室局户牖，古籍勤讨删。郁郁忽不乐，扶杖登东山。莽苍何所极，秋色天地间。我欲出尘世，黄鹤无由攀。忧端从空来，嵂矹未易宣。意阔步武窄，四顾尽险艰。不如复我所，陶此灵府闲。"
"秀亭秋怀十五首 其四","宋末元初","方回","秋风西北来，一夕几万里。湛湛长江枫，落叶逝流水。自非贞劲草，颜色槁欲死。时当蛰蛟龙，么么况蝼蚁。塞墐非不可，旨蓄焉所恃。空褚乏裳衣，敝絮谁与理。阳春何日还，悲哉远游子。"
"秀亭秋怀十五首 其三","宋末元初","方回","天欲兴苍姬，一家三圣人。扶持用礼乐，行苇于焉臻。有国八百年，终亦化为秦。末俗誇神仙，吐故以纳新。彭门讫有冢，瀛洲浩无津。羽衣还缑山，举家不得亲。君幸有美酒，何不频沾唇。"
"秀亭秋怀十五首 其二","宋末元初","方回","痴痴谁氏子，昼夜安以偷。其人一何乐，惟我攒百忧。忧者谓速朽，顽骨病复瘳。乐当必老寿，顾已归山丘。饥生支床龟，饱死豺虎俦。天道匪易测，人事谅难筹。生死吾不知，及辰为兹游。"
"秀亭秋怀十五首 其一","宋末元初","方回","高台何巍巍，远眄千里道。长夏绝游朋，荒径丰茂草。菑翳一以剪，秋意豁幽抱。能赋昔为谁，今死骨已槁。魂兮果何之，言语空媚好。我欲有所酌，适值樽中燥。焉得瓢天浆，伊人共倾倒。"
"秀亭秋怀十五首 其十五","宋末元初","方回","老怀幸无事，何用知秋风。团团乌桕树，一叶垂殷红。为此有所感，长吟敲虚空。城市了在目，心隔云万重。燕席鼓吹急，游骑呵殿雄。亦各适尔适，扰扰尘堁中。焉知天地外，有此颓然翁。"
"秀亭秋怀十五首 其十四","宋末元初","方回","薜荔络奇石，芙蓉艳荒垣。寓目信所之，行行陟秋原。南州八九月，已凉仍复暄。林树略改色，沙湍才减痕。忆在朔漠日，疲马风尘奔。夜汲长城窟，晓涉滦河源。老身冻欲死，其劳不可言。"
"秀亭秋怀十五首 其十三","宋末元初","方回","茫茫六合间，孰是身自由。贫贱不遑安，故迫口腹谋。万事已云足，心火炎不休。朝服寒食散，夜梦郁仪楼。鄙哉齐公子，泪下雍门周。万世一陶叟，浩歌归故丘。有酒醉即眠，无酒亦不求。"
"秀亭秋怀十五首 其十二","宋末元初","方回","去年醉家山，有菊馀千本。客中今亡是，所至草苯䔿。凉风迫九月，暇日上崖巘。野芳一二卉，亦足撷婉娩。焉所得美酒，慰此岁年晚。市荒苦贵籴，庖凊强疏饭。薄暮归空斋，聊与蠹帙偃。"
"走笔送僧宣无言归泉南","宋末元初","方回","杭泉三千二百里，一瓶一钵走桑梓。此僧胸中有诗肠，一口吸尽四海水。自从北海至南海，搜诗直至珊瑚底。归哉非为恋乡味，橄榄槟榔红荔子。只身家世无眷属，亦不寻访囝郎罢。一欲追还李太白，二欲中兴杜子美。三欲扶起黄鲁直，四欲再作陈无己。若岛若可若贯休，直下视之眇糠秕。名僧诗话六十卷，我葺偈颂如野史。西天七祖南六祖，略如志传与表纪。寻复悔之泯其稿，间存一二笑狂斐。幼读紫阳先生书，岂可拾之从释氏。烂却沙头月一船，不妨文公漫随喜。可与言诗宜与言，不可与言姑止止。"
"辛丑中秋曲阜桥倚楼","宋末元初","方回","月渐高虽小，星全隐不明。老夫偶有酒，独酌过三更。世间千万户，谁是倚楼人。今夜中秋月，危栏一病身。"
"邻饮","宋末元初","方回","邻壁偶过从，举杯相尔汝。初筵供园蔬，咸韭最为美。稍□始进果，乾栗颇便齿。数十至无算，醒已五鼓矣。问言案酒何，唯独螃蟹尔。万事不称意，此乃差可喜。"
"閒居","宋末元初","方回","叠嶂层峦画不如，虽贫未死比閒居。旧移一纪桐初大，重种三年竹尚疏。定借厄穷延老寿，敢禁桀黠笑痴愚。邻家夜夜谁吹笛，每辍灯前数叶书。"
"陈","宋末元初","方回","倏忽还如晋灭吴，六朝宫殿永榛芜。千娇玉座酣醽醁，一命青丝系辘轳。早使阁中无贵嫔，未应阙下有蛮奴。他时月夜逢杨广，衣钵相传不早无。"
"饮天庆观即席赋吴体","宋末元初","方回","寂静日月白云乡，漂摇湖海厖眉郎。壁间犹见画龙在，柱表不闻归鹤翔。杯酒新竹与同色，炉熏异花无此香。索茗浇渴上马去，绿树含雨山苍凉。"
"乳虎行","宋末元初","方回","伏鸡护窠能搏狸，人物一理谁无儿。南山斑寅产三稚，野人采樵遥见之。萧萧落日黄茅坞，睥睨田家窥水牯。衔归穴中哺尔雏，岂不此心慈父母。射石没羽李将军，两老于菟如有闻。伥鬼夜报旦出猎，遁逃远入千重云。纵火鸣鼙括原隰，生擒二彪逸其一。食肉寝皮勿遗患，壮士挥戈血鲜滴。滴血满地遗腥臊，顽嚚昏暮来咆哮。舐沙齧土擦树木，如哭如泣空哀号。君不见楚灵投车痛子死，尔杀人子亦多矣。又不见禄山反噬逆天理，逆雏先斮长安市。渠魁未缚妪与翁，凶酋肆虐焉可容。安得冯攘卞刺扫此辈，假威之狐群亦空。"
"典秀山宅半","宋末元初","方回","半宅分僚友，门开别向西。送书人未识，归舍犬犹疑。老喜吟窝窄，廉从典价低。馀山兼剩沼，亦足杖吾藜。"
"和陶咏二疏为郝梦卿画图卢处道题跋作","宋末元初","方回","彭泽五斗米，竟为督邮去。动干寄奴诛，孰识日涉趣。汉元潜震宫，广受忽高举。心已料恭显，定至杀萧傅。事君义当死，肯复问生路。威福弗惟辟，明哲有回顾。渊明咏二疏，寄意匪自誉。丧元辱先体，贪位综世务。未若见几微，政尔养高素。展画读瑰染，公等各超悟。风霜敛劲气，泉石入幽虑。足可休馀年，何用簉朝著。"
"和陶渊明饮酒二十首 其二十","宋末元初","方回","天命孰为之，万有凝精真。变气间庞杂，未尝泯其淳。风雨骤冥晦，旸乌出还新。圣孔昔云没，杨墨仍仪秦。复生一辩孟，扫之如游尘。诸老自有宗，钻研患不勤。彼以顿自诧，所见特未亲。月晦有死魄，潦涸无迷津。天定盍少俟，屦□□于巾。不饮但多忧，无乃真痴人。"
"和陶渊明饮酒二十首 其十九","宋末元初","方回","气豪心未平，三已复三仕。毫发志不伸，所至但屈己。屡触炙眉怒，讵啻折腰耻。七年困江国，脱身走故里。欲著藏山书，实录立传纪。往事邈难问，毫简遽云止。不如一杯酒，此亦焉足恃。"
"和陶渊明饮酒二十首 其十八","宋末元初","方回","三戒二已亡，所戒惟在得。大道辟我前，幸无两岐惑。谁歌返招隐，口待秽袜塞。身为葛天民，宅在建德国。努力筑糟丘，万感付一默。"
"和陶渊明饮酒二十首 其十七","宋末元初","方回","一日不举酒，即患偏头风。明日忽不患，乃在酒一中。人言饮致疾，此理恐未通。杯我自酌我，壁间幸无弓。"
"和陶渊明饮酒二十首 其十六","宋末元初","方回","早省宦径恶，荷锄宁带经。岂不尝守郡，生涯百无成。一夕偶不饮，鳏枕听遥更。残灯暗虚牖，落叶锵空庭。鼠齧叱不止，呼奴效猫鸣。孰与醉卧熟，万事忘吾情。"
"和陶渊明饮酒二十首 其十五","宋末元初","方回","秋风吹古城，乱山绕荒宅。树影日以疏，沼落见萍迹。客来觞我菊，献酬殆至百。斜照未云夕，草端露已白。迁化每如此，不饮真可惜。"
"和陶渊明饮酒二十首 其十四","宋末元初","方回","重五去未远，重九倏已至。不论家与客，遇节必烂醉。前日朝未兴，有谒入客次。病酒不遑肃，匪敢挟长贵。知我□□我，草木故有味。"
"和陶渊明饮酒二十首 其十三","宋末元初","方回","士本不畏贫，所畏迫老境。百忧无一乐，可醉不可醒。寒风颇欲霜，缝补阙袍领。酒胆一何大，和陶效坡颍。诗成间亦佳，未忍一炬炳。"
"和陶渊明饮酒二十首 其十二","宋末元初","方回","行乐忽有感，当此穷秋时。吾生会亦尔，落叶与树辞。田父屋颇宽，生理仅存兹。积逋既已迫，悉售不复疑。宁免世人笑，且复相轻欺。儿辈勿戚戚，酒至姑饮之。"
"和陶渊明饮酒二十首 其十一","宋末元初","方回","明年五十九，早岁已闻道。忆昔初远游，岂信今遽老。暇日一醉娱，往事万念槁。悬知身死后，岂无数诗好。心欲刊晋史，罪匪一灵宝。陶翁焉得作，细与问江表。"
"和陶渊明饮酒二十首 其十","宋末元初","方回","此邦最佳处，乃在城北隅。野田荞麦傍，松下复问涂。酷爱古石峙，故缓羸骖驱。一生能几许，于兹十载馀。夜榻醉卧稳，何殊故园居。"
"和陶渊明饮酒二十首 其九","宋末元初","方回","高台翳榛棘，荷锸冈路开。振衣陟云端，朗然豁秋怀。言念半死树，类我晚节乖。风雷劈半腹，叶落禽不栖。幸不为薪槱，烧之化尘泥。谓可材为琴，于调恐不谐。醉抱作此感，暝色南北迷。下山不可急，小僮扶我回。"
"和陶渊明饮酒二十首 其八","宋末元初","方回","华鬓极老态，丑面乏妍姿。插花已不可，可插唯菊枝。□□偶有酒，此事竟大奇。连作数日饮，诗亦未暇为。忽思往日过，何事马受羁。"
"和陶渊明饮酒二十首 其七","宋末元初","方回","九日戏马台，二谢词翰英。良辰各有句，得无差过情。元嘉事其子，不救巢卵倾。渊明东篱下，焉识笳鼓鸣。兀坐把寒菊，竟亦了一生。"
"和陶渊明饮酒二十首 其六","宋末元初","方回","子云草太玄，万言无一是。唯有鸱夷篇，千古不可毁。太上立酒德，馀事徒为尔。酤尽捐我衣，褴缕胜缯绮。"
"和陶渊明饮酒二十首 其五","宋末元初","方回","羊车一失驭，天地兵甲喧。中国不自正，王业东南偏。运甓有贻厥，卧龙康庐山。使处王谢位，大物岂不还。千载饮酒诗，醉吻谣醒言。"
"和陶渊明饮酒二十首 其四","宋末元初","方回","黄雀啐野田，见人辄惊飞。飞飞一不早，恐有虞罗悲。眯目饕餮子，缪谓得所依。岂不知必尔，甘往终无归。志士馁欲死，未觉劲气衰。手口自斟酌，勿令心事违。"
"和陶渊明饮酒二十首 其三","宋末元初","方回","立功亦云可，于世能无情。屈体丧厥节，宁若埋我名。极不过馁死，馁死胜饱生。是翁醉中语，细味足叹惊。寄奴复典午，吾其无目成。"
"和陶渊明饮酒二十首 其二","宋末元初","方回","康庐插南斗，其西柴桑山。我往挹风竹，如听渊明言。作歌以自挽，于今垂千年。有口可与饮，公心谁其传。"
"和陶渊明饮酒二十首 其一","宋末元初","方回","生死乃常理，兴亡殊似之。火乌化王屋，鼎迁亦有时。骊山发金雁，汉陵复如兹。丹成云得仙，虚冢令人疑。杯酒幸到手，无螯亦当持。"
"夜发长山豅","宋末元初","方回","水面浮暗山，沙头耿微火。好奇引吭窥，畏寒缩颈坐。首取帛为袱，体用衾自裹。篙师喜风定，半夜起劲柁。平生江海耳，最与橹声可。诗从是中来，孰谓此计左。起视何茫茫，未觉万有夥。浩然天地间，身世寄一舸。恭惟百鍊心，用世亦云颇。早乖晚弥误，迟暮困旅琐。饕婪忌洁清，软媚恶刚□。残生信已矣，古来岂独我。"
"夜吟","宋末元初","方回","昔遇孙真人，授我服气诀。幼读先子书，亦尝窥秘说。受持苦不坚，两鬓忽已雪。谓当屏孥累，兼复断荤血。千息咽子夜，颜色日腴悦。奈何堕醉梦，百病暗蟠结。幽抱谁实知，俗流每见亵。城市不可居，去去之岩穴。"
"夜思","宋末元初","方回","读书不见理，作诗欲求名。定非百世士，苟且诳此生。蹇予脱万死，老气空峥嵘。莫年识见进，深夜精神清。一灯何可暗，鼠辈将肆行。不惜三披衣，续膏挑复明。"
"夜闻训狐","宋末元初","方回","十载离乡邑，言归理旧锄。仅怜空宅在，半骇近邻无。古庙丛枯木，寒宵吠训狐。兵馀有乖气，春色亦荒芜。"
"夜读","宋末元初","方回","酒醒不能寐，夜起读我书。读久良有得，就枕省其愚。古人骨已朽，言语留绪馀。不赖灯与目，何以决豕鱼。我心本至明，灯目焉得如。所取外有资，终由受处虚。内外相为赐，犹彼食饮欤。不有脾胃实，八珍将吐诸。"
"夜起有感","宋末元初","方回","古人所愿为，莫若言事官。前后五百辈，风节何索然。士所甚荣者，草诏登金銮。缪妄或预选，文章何足传。又如相人国，操秉中书权。奸邪杂庸懦，覆餗鼎实颠。代天分百工，设此三要职。我虽幸登名，三不践其一。尝叨台谏命，大臣阴见柅。击搏非所能，甘受一麾斥。于时已溃乱，竟不保宗祏。论罪诛枯?，孰可付史笔。星河夜西流，看天徒叹息。"
"奔牛吕城过堰甚难","宋末元初","方回","君不见奔牛吕城古堰头，南人北人千百舟。争车夺缆塞堰道，但未杀人舂戈矛。南人军行欺百姓，北人官行气尤盛。龙庭贵种西域贾，更敢与渠争性命。叱咤喑呜凭气力，大梃长鞭肆鏖击。水泥滑滑雪漫天，欧人见血推人溺。吴人愚痴极可怜，买航赁客逃饥年。航小伏岸不得进，堰吏叫怒需堰钱。人间官府全若无，弱者殆为强者屠。强愈得志弱惟死，无州无县不如此。"
"孟君复赠王侯元俞诗两皆英妙神奇次韵","宋末元初","方回","孟侯与王侯，妙年俱作州。穷穷鬼揄我，汝堪并英游。汝无曲逆计，汝无裨谌谋。汝乃蹄涔水，可配江河流。仓卒不能答，吐舌瞠双眸。二侯不自贵，屑与耄叟俦。歌岂有檀板，舞亦无珠韝。磨玉藉沙石，以故交情绸。盖公曹参舍，角里张良求。绿鬓间白发，一献还一酬。俗态动枘凿，对面风马牛。二侯不我弃，庶哉企前脩。"
"孟浩然雪驴图","宋末元初","方回","往年一上岳阳楼，西风倏忽四十秋。诗牌高挂诗两首，他人有诗谁敢留。其一孟浩然，解道气吞云梦泽。其二杜子美，解道吴楚东南坼。浩然诗不多，句句尽堪传。天下诗人推老杜，老杜又专推浩然。我亦尝遨江汉边，梅花腊月犹年年。一句新诗学不得，谩饱槎头缩项鳊。雪天谁写诗穷状，冻合吟肩神气王。短褐长夜死不朽，貂蝉何必凌烟上。偶随故人直玉堂，龙鳞不顾婴君王。李太白、贺知章，三郎不识放归云水乡，子美先生饿欲僵。浩然先生不直内厩一疋马，可是蜀栈骑驴山路长。"
"学诗吟十首 其十","宋末元初","方回","吾性能忍穷，所以不仕宦。两纪加一载，考槃歌在涧。当车稳杖屦，当肉饱藜苋。虽然鲜欢娱，终不堕忧患。忆昔四十九，奏书似台谏。请剑斩佞臣，此贼罪恶贯。倏忽三十秋，往事如梦幻。不死踰八旬，几度见宾雁。"
"学诗吟十首 其九","宋末元初","方回","承天寺一碑，宜州万里走。后山与简斋，各年四十九。李杜俱有厄，郊岛终不偶。今人好作诗，曾不鉴兹否。我如陆务观，平生诗万首。明年当八十，不可日无酒。四男异甑釜，二女欠箕帚。晓问床头瓮，仅有酒一斗。"
"学诗吟十首 其八","宋末元初","方回","我寓侍郎桥，夜枕闻五德。四更即不眠，东望逆曙色。南睨三茅阁，千灯破暗黑。百八仙林钟，鼍龙吼其北。繄此倚阑人，四海谁我识。未能朱晦翁，乡邦续道脉。犹当陆放翁，桐江刻诗集。"
"学诗吟十首 其七","宋末元初","方回","宋诗孰第一，吾赏梅圣俞。绰有盛唐风，晚唐其劣诸。牛尾狸无敌，马蹄鳖与俱。龙溪奏思陵，此产臣乡闾。宣城二十咏，歙浦俗亦如。春洲生荻芽，寄兴河豚鱼。真言写实事，组刻全屏除。黄陈吟格高，此事分两途。"
"学诗吟十首 其六","宋末元初","方回","离骚谓绝响，此道传人心。外物有鼎革，能言无古今。曹刘与陶谢，五柳擅正音。李杜与韩柳，一字直万金。欧苏与黄陈，孰浅而孰深。尤萧杨陆范，乾淳鹤在阴。二涧可继之，章泉亦骎骎。奈何近百载，种火灰中深。"
"学诗吟十首 其五","宋末元初","方回","杨氏昔为我，老子实似之。墨氏昔兼爱，释迦亦如之。孟子辟杨墨，有功此一时。似仁与似义，暗传匪明垂。梵语东汉译，玄门西晋师。迄为万世害，三教乃并驰。独一韩文公，张我正正旗。濂洛有诸老，此盛彼遂衰。"
"学诗吟十首 其四","宋末元初","方回","我爱真西山，读书有甲记。首论天命性，岂可不论气。我爱魏鹤山，周易辑集义。濂洛十七家，一贯六十四。有寂即有感，槁死笑释氏。无气欲为人，瓦砾弃骸胔。复见天地心，有处起生意。王弼独云无，此语决非是。"
"学诗吟十首 其三","宋末元初","方回","我读渊明诗，不忍复去手。休官四十一，不肯恋五斗。二十三霜秋，篱下作重九。朝亦一杯酒，暮亦一杯酒。南北几蛙紫，能尔一醉否。义熙所以立，寄奴幸而偶。牧野诛独夫，夷齐尚弗取。窃评首阳山，乃后有五柳。"
"学诗吟十首 其二","宋末元初","方回","三百篇既绝，孔圣作春秋。荣辱系褒贬，与诗美刺侔。楚骚降一等，尚可风雅俦。汉盛出苏李，魏兴起曹刘。历览逮六朝，仰止兹为优。独一陶元亮，龙凤翔九州。韩柳继李杜，黄陈绍苏欧。江湖近一种，禽虫鸣啁啾。"
"学诗吟十首 其一","宋末元初","方回","我陟匡庐山，想像渊明庐。我游永嘉郡，康乐兹佩鱼。学诗六十载，钻仰二老且。白首恐无成，嗟哉腹空虚。迩来摆百务，粝饭几无蔬。朝吟极摹仿，夜咏加勤渠。不必一字工，意味但舒徐。比陶似不足，方谢尚有馀。举世无人识，归欤吾归欤。"
"宗阳宫访叶西庄亨宗饮寻杜南谷道坚不值留诗并呈戴帅初","宋末元初","方回","我不识南谷，亦不识西庄。偶然诣仙境，一举数十觞。南谷出何之，童子煎茗忙。柏林中有梅，不见惟闻香。"
"店绐叹","宋末元初","方回","均为横目民，贤否天壤异。苟怀长者心，必徇君子义。道途分两岐，书木立标识。行人免颠迷，岂不亦一惠。大泽陷项王，亡楚固天意。奈何效田父，动以绐为智。军旅比骚动，所至尽迁避。有屋空无人，有人门亦闭。隔篱缪云云，前有佳店肆。荒榛狼虎间，日暮竟无诣。嘻其孰使然，险薄乃至是。试尝评往册，匪敢立怪议。友或失之初，绝交宜早计。临危乃卖之，吾终罪郦寄。呜呼今之人，此辈殆满世。"
"废宅叹","宋末元初","方回","兹为何人宅，桂柏犹苍苍。楼阁已倾卸，下有室与堂。窗户半拆卸，髹漆留馀光。釜去存破灶，画剥攲颓墙。想见全盛时，日夜崇豆觞。书塾在其左，子弟声琅琅。问今安所往，岂不有死丧。死丧则不然，避兵移他乡。他乡亦不远，深阻踰涧冈。自古有避地，兵来尚可避。惟有避役难，追逮穷所至。昔住大宅人，今为忍冻民。"
"怪梦十首 其六","宋末元初","方回","文宗韩吏部，诗学杜参谋。馀子焉能浼，吾徒别有愁。潮阳宁远谪，补阙肯中留。往事惊棋局，馀生付酒楼。"
"怪梦十首 其一","宋末元初","方回","高枕非难就，深杯未易谋。可须疑噩梦，久已惯穷愁。老矣何嫌死，归欤岂愿留。晓梁数声燕，搔首倚吾楼。"
"或献髭药却之","宋末元初","方回","行路乾坤半，流年六十强。不营埋骨穴，更用染髭方。政使飞升可，犹难服食良。养生或攻外，曾否鉴嵇康。"
"所闻","宋末元初","方回","荷锸除园棘，邻翁诵所闻。花开争共折，草长竟谁耘。薪赭近郊树，畬烧无主坟。问言何至此，军马日纷纷。"
"松江使君张周卿致泖口蟹四十辈","宋末元初","方回","松江太守今贤侯，喜有螃蟹无监州。左手持螯右杯酒，文章政事第一流。吴田今年十分秋，各执稻穗朝厥酋。初生琐细类蟛?，既长魁巨肩蝤蛑。渔父横江竹为断，照夜纷纭灯火乱。取之一蟹胜一蟹，尖美于团十月半。怒目横行敢抗虎，宜尔就擒堕烹爨。黄堂不忍专俊味，遣饷不减锦绣段。老夫菜肠久雷鸣，忽四十辈来峥嵘。得公宰相三斗鼻吸之醋，剉我坡仙一年好景之橙。金脐雪脆手自擘，何必牛炙兼羊羹。馋拿涎攫快一醉，焉待将糖而弥躁，带糟而微生。一诗往谢张夫子，莫怪无厌犹未已。内黄侯承津致矣，但欠青州从事耳。"
"松鹤词","宋末元初","方回","千桃李之秾华兮不如我之孤松，彼眩三春之朝露兮我专一丘壑之风，听此以洗耳兮又何有乎牛斗之聪。百莺啼兮万蝶舞，不如我独鹤兮缡褷其羽，顾月池之在地兮各以影而自侣。九转砂成兮鹤顶同丹，我鬓不凋兮松鬣长青，何十八公之为梦兮胎仙夜鸣醉魂醒。亦贞其心兮亦癯其形，与我作朋兮俱千龄。"
"武宁茶提举相台郑君思恭之萱堂太夫人冯氏大德乙巳年八十六紫阳山方回万里年七十九赋长句","宋末元初","方回","孝子不愿为高官，履危未必亲心安。孝子不愿食厚禄，移此禄为亲之福。亲家堂上太夫人，九九之算饶五春。令郎江西三十载，董提茗事职不改。他人公台天上飞，我不衮衣但莱衣。谁其总戎动百万，我宁不作麒麟楦。夫人愈老愈优游，发白返黑此之由。夫人内丹保坚固，齿落更生此之故。君不见庄椿一岁秋八千，彭祖十分之一焉。夫人寿骨比彭祖，尚馀七百一十有四年。"
"治圃杂书二十首 其十六","宋末元初","方回","破袖通闲手，危栏寄远心。品花严位置，枚笋遴监临。鼎鼐生无望，戈鋋老不任。唯应宰斯谷，岁岁长清阴。"
"治圃杂书二十首 其十","宋末元初","方回","新年雨雪频，五戊又踰旬。寒更过于腊，晴犹不似春。燕瘖甘再蛰，花瘦黯无神。卖树翁来说，村多疫死人。"
"泊赤岸微晓","宋末元初","方回","今年夏雨水，浙右岁事失。五月客杭城，市民几不粒。逮乎书云前，稍稍喜晴色。转手又不然，一雪二十日。岂止闾巷穷，大半缺衣食。我穷尤自笑，亦尝二千石。今如故将军，俗眼不见识。下舟北关埭，泥水何狼籍。离披一破伞，?杌两败屐。俗谚雨夹雪，未易得休息。大雪复大雨，造物讵容诘。柁师所见赁，脩广仅数尺。而我凡五人，卧处殊太窄。初过皋亭山，垂近临平驿。有酒二三壶，聊以慰仆厮。吁嗟岁云暮，何苦事行役。马援壮志已，阮籍穷途迫。永夜不复眠，孤篷滴复滴。天地岂不大，一叶寄兹夕。"
"泊崇德县晓作","宋末元初","方回","岸上马蹄响，县中更鼓清。篷背雨亦止，意当明旦晴。梦记所泊处，乔木枯峥嵘。天色果开否，浩浩惟风声。篙师夜先起，船尾灯火明。苦寒未可发，妇为治餐烹。咀嚼似有味，宿昔馀蔬羹。人世如此耳，役役一饭营。负贩规货利，干禄求荣名。斯人以家浮，止尔了一生。大者据疆土，以国相攻争。至微若蝼蚁，行阵有战征。我卧思此事，究竟终何成。顽仆懵无知，鼻息如雷鸣。"
"泥行叹","宋末元初","方回","一彀十石弩，一吸三斗醋。叵堪宁可耐，莫行烂泥路。江皋一夜雨，田水纵横注。深泥三尺馀，浅泥没草屦。大似叱犁耙，溅面涴袍裤。今年命大乖，十事九谬误。昨日湖口西，欲渡不得渡。今日湖口东，一步成十步。最念荷担夫，马上屡回顾。我马亦虺隤，临危更多怖。谁使汝为客，可叹不可怒。"
"苦雨","宋末元初","方回","苦雨何其久，山乡化水乡。月馀沈碓硙，天半起帆樯。孰不思神禹，畴能饷子桑。溺饥非己责，愁绝望朝阳。"
"苦雨半年","宋末元初","方回","□海蛟龙睡不鼾，半年昼夜雨漫漫。何曾略识三春暖，更□难禁六月寒。孰感神明回叶气，忍闻生聚落深湍。鳌□□掷将期矣，不许□□□日安。"
"苦雨行","宋末元初","方回","泥污后土踰月馀，四月雨至五月初。七日七夜复不止，钱王旧城市无米。城中之民不饥死，亦恐城外盗贼起。东邻高楼吹玉笙，前呵大马方横行。委巷比门绝朝饭，酒垆日征七百万。"
"范文正公楷书昌黎伯夷颂平江李使君信之久藏真本以归文正远孙族长士贵祠以少牢复其家","宋末元初","方回","班固人表吾尝疑，第一武王二伯夷。我谓伯夷可第一，武未尽善宜二之。退之第一唐文人，希文第一宋辅臣。韩为夷颂范为写，三绝谁为什袭珍。星奎运踰三百年，皇祐庆历诸钜贤。逮至渡江乾淳后，珠题玉跋盈长篇。范氏衮衮饶公侯，幽州栝州至苏州。行军元昊惊破胆，义庄睦族春复秋。子子孙孙居吴中，指李后人今黄龚。锦囊偶贮此三绝，燕香夜寒吐长虹。衮衣绣衣观且誇，故国乔木兴咨嗟。大尹不吝归赵璧，祠以少牢复其家。提学翰林索我诗，肯捐此宝真复奇。授者良难受者易，即此可刊遗爱碑。"
"虎渡亭观江浪","宋末元初","方回","春风鼓大江，孰能度广陕。似觉海东涛，顷刻上三硖。兹辰当改火，每岁已衣裌。岂意九派天，故絮未可匣。北顾马当矶，西睨鸿宿夹。雪浪欲沃城，无复一凫鸭。钉缆虞岸裂，阁舫惧崖压。天吴政尔骄，水伯讵敢狎。津亭叹逝翁，衰鬓侧乌幍。既昧升天行，亦缺缩地法。故畴秧麦交，田事失锄锸。儿曹岂不思，杳不寄书劄。意所欲见人，久俟庚复甲。音问苦辽缅，赀用迫空乏。何当乘安流，平沙暮篙插。归欤招白鸥，盟血尚可歃。"
"郑无贰和予杂言有缘督之句用韵谢之","宋末元初","方回","可食不必驼峰肉，可居不必鸱尾屋。竹篱菜羹人得知，此中有士定不俗。东里先生癯似鹤，閒门不受童蒙渎。七弦琴外棋一枰，七星冠上巾一幅。忽然一日紫阳虚叟来，暂肯朦胧开睡目。朝闻客子代穰侯，暮见河阳诛汧督。居然鹏鴳自不齐，孰谓熊鱼俱所欲。平生此老世人嫉若雠，至此方知夔一足。无心敢徼失马福，勿用小荣包大辱。富儿贵公百花尽，吾曹冷落如残菊。君不见老氏故书教我云，守雌守黑为溪谷。会当访公更谋一大醉，幕天席地鼾卧无南北。"
"青山道中","宋末元初","方回","插天天目隐云中，但见苕溪绿向东。半折竹初经腊雪，争妍麦已眩春风。翻飞水鸟偏饶白，窄小村船亦画红。闻说南塘赵书宅，近来毁卖与琳宫。"
"青菜花","宋末元初","方回","只供寒士饱诗肠，不伴佳人上绣床。黄蝶似花花似蝶，柴门春尽满田香。"
"驿马叹","宋末元初","方回","铁阵突万人，覂驾行九轨。圣门称其德，成功亦云伟。嗟尔驿骑者，售身堕泥滓。朝才南一程，夕又北百里。鞭走不暂停，脊背作疮痏。尔生既无知，尔死然后已。盐车未为甚，敝帷无复拟。惟人役万物，致用斯为美。用之失其所，益此即损彼。服牛利播种，钻龟卜休徵。牛龟何不幸，为人谋何矣。释氏欲无生，厥意殆见此。奈何说轮回，眩俗滋谲诡。人畜互相为，万万无此理。皮毛受困苦，王侯享华侈。谓皆前世事，夙业之所使。我独谓天性，岂各私一己。生囿形骸间，死散虚空里。性同质不同，窜易乌有是。爱人而爱物，人当近仁耳。使其一不爱，何惜一马死。我赋驿马篇，哀歌有深旨。"
"鱼亭驿","宋末元初","方回","黟县鱼亭驿，东莱阁老诗。雨晴云气敛，峰古石形奇。老眼经题奖，高风费咏思。祇惭无密竹，不似绍兴时。"
"俞鉴山月歌","宋末元初","方回","诗人诗向虚空攫，平地望月不可摸。或谓高山去天近，好登东岳陟西岳。岳峰峻极未到天，仰面难舐兔臼药。末由手挽月娥衣，诗思肯从天上落。不如斟月入杯中，诗酒肠吸杯月空。一杯一首百杯百，天送佳句来长风。仙人轻举跨飞鹤，游子归思随征鸿。扶摇直上九万里，未办顶摩丹桂宫。所以诗人世难得，倚靠梯凳探月窟。山头拿月月愈远，尘里抉诗诗不出。大江汹涌波跳金，谪仙捉月沦采石。是为诗人善搜诗，何知君非今李白。"
"信州道士萧了空坐逝或见其在湘潭总府贰萧公用之为作赞亦自号悟空 其一","宋末元初","方回","了了了了，空空空空，心肝不在臭皮袋中。想见出神似蝉蜕，可能吸露更餐风。"
"修石山","宋末元初","方回","土山未甚正，有石亦颇攲。方矩一再度，夙具锸与箕。晨兴命工徒，将一大治之。扫砾斫枯蘖，拥泥护芳荑。春雷已惊蛰，犹以寒自疑。蚯蚓缩未动，虾䗫僵如痴。此役彼不安，慈悯其忍为。复有蜈蚣蝎，壤发难迅驰。仆夫听使去，梃杵肯遽施。至所谓蛇者，众怒争剪夷。赤练稍宛转，碎首忽若糜。人迹不至处，掷出园外篱。天地主生育，乳孕无穷期。何土草不茂，何水鱼不滋。毒堇及淫蜮，赋物曷至兹。峥嵘不能亩，蜗蚁千万斯。凶恶如此辈，均受亭毒私。理有不可晓，颜蹠同世时。閒居理花药，娱心聊自怡。小小事兴作，虫豸关安危。何况大骚动，疮痏良可知。诛恶亦一快，感慨因成诗。"
"复如严陵就省先墓","宋末元初","方回","暮景能几何，行役复行役。薄命不由人，岂不愿休息。江鄂访知旧，不遇悔浪出。子舍寓严濑，逋负日夜迫。老夫匪亲往，未易纾此急。买舟更东下，赀粮费捃拾。是时梅雨已，巨浪百谷集。深江水气凉，古岸树阴密。壮观足忘忧，飞泉落奇石。晚拜先子墓，旧庐化榛砾。恶邻肆焚燎，用意甚寇贼。大木幸俱全，不至损茔域。其人偶遇赦，罚不毫毛一。予亦持恕心，讵敢太刻覈。村民陆续至，樵茗弛担笠。杯酒先癃耄，幼稚与果核。一僧独沾醉，座间具纸笔。索诗苦不已，佳句岂易得。松风杂滩声，睡醒残月白。明发鼓征棹，矫首望青壁。山川信佳哉，纡馀绕崷崒。何当即归来，于此筑书室。"
"客舍读书","宋末元初","方回","客舍何所为，流光坐飞腾。出游足风雨，对晤乏友朋。书鸱幸舆致，欢言启缄縢。拂拭蛛与蟫，曲此几上肱。暗眼阅细字，未觉如蚊蝇。刮土辨古鼎，理丝梳乱绳。领会划有得，意色若自矜。芸香入汉室，竹简发魏陵。勺饮一以醉，焉事誇如渑。幽窗卷且舒，倦榻卧复兴。匪欲备顾问，讵将干召徵。济物刬稚念，治生颓俗能。惟学足娱老，贤哲梯可升。忍穷定力见，返照浩气增。童子未识察，招邀荒陇登。江之水浩浩，楚山何层层。归思忽搅扰，肠肺攒锋棱。行止分已定，大方无滞凝。一旦决云汉，谁识天池鹏。且复挟我册，掩关明孤灯。"
"春江多大风","宋末元初","方回","春江多大风，每盛肯遽微。吹人虽不寒，崩浪良足唏。嗔读揭几帙，妒梦摇斋扉。况乃驾舻枻，敢与争狂威。郁郁羁思倦，寥寥遨侣稀。危陟据堤阜，遐眺穷湾圻。引雏鹊始大，长笋荻已肥。草远安所极，絮残犹自飞。眷此惜暮景，感怆将畴依。去国候屡改，怀人事多违。袍弊苦肤汗，药覂惧脉痱。岂无一杯酒，脯茹与同挥。道契讵易致，心赏何可几。天地身一蚁，举动有是非。汹涌复汹涌，四顾吾安归。"
"春寒纪异","宋末元初","方回","今年一何异，人日苦连雨。甲子复不晴，吾密识诸簿。烧灯前一夕，轰然震雷鼓。醉卧初未闻，遄骇雪霰舞。乍暄汗肤烂，倏冻尪脊偻。造物谑百昌，摩手遽斫斧。侵寻二月初，野桃半吞吐。严霜甚腊天，挫使颜色沮。日昏荡黑子，天暗堕黄土。占谶或未习，灾眚亦可睹。有客言近县，疠鬼肆虐侮。槌撞体肢软，鲠棘喉咽楚。一家朝团栾，暮辄踣四五。上丁祭孔庙，儒冠列如堵。鼻壅背肩缩，咯唾满廊庑。閒居乏薪炭，畏风紧扃户。病轻勿辂医，芎芷自煎煮。横纵乱方书，叠重着褐裋。向来佳气和，藜杖涉园渚。扫涸诇新泉，搜枯揽幽莽。融澌跳鲋鯈，润壤泄蛙鼁。谓即挈蛮榼，所至品村酤。此意未获骋，叉戟已见拒。遥遥莺花饶，惴惴蚕麦腐。身患能有几，时忧卒难数。乾坤亦大矣，一喙其何补。小待春事深，汛墓宴别墅。"
"是日天明复书","宋末元初","方回","一夕不饮酒，至晓不能眠。无疮体自痒，若有虫啮然。黠鼠肆侮慢，鸣斗窥馀饘。书灯稍已暗，一萤窗隙穿。我兴视星斗，行行空庭间。□树寂无风，斜月□缺环。寓此百馀日，寒迫暑已还。门有索逋客，无日不烦□。□是穷骨健，兼亦苦节坚。比所读何书，高堂十七篇。最□□服传，纂抄续残编。此物付儿子，将来汝谨旃。傥我寿七十，不过十二年。人岂有不死，但有传不传。"
"独立","宋末元初","方回","午窗睡起懒衣裳，独立楼头数过航。苔藓瓦连苍晕古，梧桐檐覆绿阴凉。北来话旧玉堂雨，西望怀人白笔霜。自觉多思尚多事，不如樽酒见羲皇。"
"皇甫巨川父年八十八母年八十四歌","宋末元初","方回","屈二指兮郎罢九秩，虽则九秩兮髯犹如漆。梁之郊兮黍稷栉栉，父曰儿归兮吾督汝铚。加六算兮圣善九旬，虽则九旬兮发犹未银。汴之水兮鲂鲤鳞鳞，母曰儿归兮我甘汝珍。夫妇偕老兮古无此比，父母俱存兮今谁其拟。禄养于南兮云胡不善，汴梁言还兮昼锦乐只。二老有子兮又有孙，寿且康兮施及后昆。逮老及彭兮永贞厥根，泽诗薰书兮益大宁斋翁之门。"
"秋大热上七里滩","宋末元初","方回","吾生所未见，自古恐亦无。秋半不肯凉，赫日炎洪炉。沸湍七里滩，触热乘畏途。坐船汗如浆，况彼牵挽夫。一樯合众力，至数十辈俱。踏竿气欲绝，沙立僵且枯。西瓜足解渴，割裂青瑶肤。焉得大冰盘，沾丐及此徒。侥倖据势位，极意求所娱。愿回君子心，略念小人躯。"
"秋风歌","宋末元初","方回","君不见七月一日海上风，浙水西东淮水东。盐亭网户十万许，潮头三丈一扫空。高门大屋耸金碧，瞬息浮入龙王宫。官吏军民不知几，肉无肥瘦鱼腹中。纵尸横骨互撑拄，蝇蚋姑嘬鹰鹯同。人家妇女金缠臂，恶少斫之残血红。富商大贾浮巨舶，犀象珠玑誇豪雄。三五百艘□□□，□□纸船纸梢工。善登高树毒蛇满，善泅有蛇缠其躬。□□□家无一口，甚寇屠戮兵战攻。我忆淳熙前辛丑，赤地□□飞蝗虫。江南人才殊未少，南康救荒赖文公。我忆嘉熙□辛丑，西湖涸底舟不通。人肉馒头市肆卖，艮山门潮尧水洪。水旱厄运古来有，皇天得不怜民穷。辛丑定数不可免，愿言少杀神怨恫。七十有五衰病翁，未即就木犹转蓬，侥倖米价不长年岁丰。"
"秋夜听雨","宋末元初","方回","骚骚从何来，高树暗淅沥。飒飒未云已，虚檐微点滴。□□忽遽作，稍疏仍骤密。寒飙寻侑之，浩汹阵马只。□□□□翻，溅泻类朴击。决渠落深沼，鞺鞳激水石。衾薄四体□，□灭百虑寂。闭目观我身，未觉白胜黑。已而悄然静，鸣声惟蟋蟀。质明靸破鞋，满砌落叶湿。"
"秋晚杂书三十首 其三十","宋末元初","方回","游山不必众，邂逅三五人。酌酒不在多，浅深十许巡。高可登即登，不复拘日辰。可饮即与饮，无问刍牧民。九月向十月，丹枫日以新。城东有奇阜，霜寒出嶙峋。一眺鸿背上，啸歌岸风巾。吾虽愧孟嘉，不作桓温宾。"
"秋晚杂书三十首 其二十九","宋末元初","方回","三月三十日，唐有穷诗人。惜春不肯拾，共坐夜达晨。此得守岁意，事愚意已神。寸阴以分计，一分直千囷。窃虑假寐顷，倏忽失我春。今此九月晦，虚叟尤酸辛。摇落始云悲，回首忽复陈。讵忍弃菊旧，遽喜迎梅新。"
"秋晚杂书三十首 其二十八","宋末元初","方回","独吟不愧声，独立不愧影。独行不愧屐，独卧不愧枕。昏昏十日醉，炯炯一夕醒。古瓶插残菊，老碗贮冻茗。三嗅复三漱，浩然万虑屏。节食甘独饥，薄衣耐独冷。狸膏肥粟栗，出穴落匕鼎。此事世接踵，夜坐试独省。"
"秋晚杂书三十首 其二十七","宋末元初","方回","世称陶谢诗，陶岂谢可比。池草固未彫，阶药已颇绮。如唐号元白，白岂元可拟。中有不同处，要与分朴诡。郑圃赵昌父，颍川韩仲止。二泉岂不高，顾必四灵美。咸潮生姜门，虾蜞以为旨。未若玉山雪，空铛煮荒荠。"
"秋晚杂书三十首 其二十六","宋末元初","方回","我不识渊明，但以菊观之。白露化为霜，百草忽已萎。始见南山松，青青虬龙枝。眷此粲然英，凛有千尺姿。撷菊酹我酒，倚松哦我诗。二物足相配，彷佛齐与夷。遥遥袭世胄，岂无王谢儿。故是芙蓉花，亦得与同时。"
"秋晚杂书三十首 其二十五","宋末元初","方回","君子食己德，小人食己力。万卷空自读，一钱终不直。使此腹无书，讵可登仕籍。艰难一饭故，展转百忧集。前臑不复梦，归灌畦数席。芋首已足掘，豆荚亦可摘。所烹无不美，自我锄上出。寄谢朵颐人，抱饥幸无戚。"
"秋晚杂书三十首 其二十四","宋末元初","方回","子云性滑稽，寓意颂酒德。鸱夷虽胜瓶，岂终无腐日。子反以此毙，孟公卒自贼。万物有中道，盍少循轨则。唐用交州督，畏瘴避远役。抵死坐不饮，如此固为失。北齐有孙生，执笔老敕勒。一夕醉不起，彼亦岂为得。"
"秋晚杂书三十首 其二十三","宋末元初","方回","天地亘长有，山川无尽时。人为万物灵，曾靡百年期。尧舜复安在，桀纣亦如兹。魂消骨已朽，是非焉得知。阿瞒营八极，群雄略芟夷。分香何恋恋，终有西陵悲。俗眼乏远瞩，世议多偏私。蝇蚊不待霜，有酒聊自持。"
"秋晚杂书三十首 其二十二","宋末元初","方回","道自汉魏降，裂为文与诗。工诗或拙文，文高诗或卑。香瓯假山序，不妨自一奇。鲥橘多骨核，乃至肆诋訾。恭惟陈无己，此事独兼之。五七掩杜集，千百臻秦碑。四海紫阳翁，归美岂其私。所以此虚叟，取为晚节师。"
"秋晚杂书三十首 其二十一","宋末元初","方回","六经天日月，诸子如四时。史自班以上，语奇文亦奇。踵武蔚宗辈，语有文无之。小宋刊新唐，不悟宵寐规。以艺传李杜，待之无乃卑。他人有遗集，一览不再窥。惟此与韩柳，咀嚼无厌期。侪彼枫落生，吾欲镌此疵。"
"秋晚杂书三十首 其二十","宋末元初","方回","人言太白豪，其诗丽以富。乐府信皆尔，一扫梁隋腐。馀编细读之，要自有朴处。最于赠答篇，肺腑露情愫。何至昌谷生，一一雕丽句。亦焉用玉溪，纂组失天趣。沈宋非不工，子建独高步。画肉不画骨，乃以帝闲故。"
"秋晚杂书三十首 其十九","宋末元初","方回","窃尝评少陵，使生太宗时。岂独魏郑公，论谏垂至兹。天宝得一官，主昏事已危。脱命走行在，穷老拜拾遗。卒坐鲠直去，漂落西南陲。处处苦战斗，言言悲乱离。其间至痛者，莫若八哀诗。我无此笔力，怀抱颇似之。"
"秋晚杂书三十首 其十八","宋末元初","方回","吾家一何奇，奇峰照南窗。是为紫阳山，万木青枞枞。上有出岫云，下有见底江。江清云无心，伴此眉宇厖。诗思忽飞来，时有白鸟双。落日澹秋色，寒沟度枯杠。归欤书屋夜，昏灯剔幽釭。怀人良未远，遁翁生是邦。"
"秋晚杂书三十首 其十七","宋末元初","方回","堂堂陈去非，中兴以诗鸣。吕曾两从橐，残月配长庚。尤萧范陆杨，复振乾淳声。尔后顿寂寥，草虫何薨薨。永嘉有四灵，词工格乃平。上饶有二泉，旨淡骨独清。学子孰取舍，吾非私重轻。极玄虽有集，岂得如渊明。"
"秋晚杂书三十首 其十六","宋末元初","方回","三岁出瘴岭，弱冠历吴楚。晚涉大漠寒，远吊长城古。失□得谤讟，少乐多辛苦。侵寻四十年，复此守环堵。松楸仅有存，骨肉化为土。岂不登一名，贫甚于父祖。行行荒篱间，寒华粲可数。惟酒足解愁，钱尽不得酤。"
"秋晚杂书三十首 其十五","宋末元初","方回","赋诗学渊明，诗固未易及。饮酒慕渊明，酒复罕所得。荒凉数亩园，卜筑未成宅。此或类陶家，秋菊亦可摘。古称士希贤，将无肖厥德。如我于柴桑，往往似其迹。储粟既以瓶，子尤不胜责。有时醉欲吟，坌集索逋客。"
"秋晚杂书三十首 其十四","宋末元初","方回","吾年志学初，故已嗜为诗。三霜当六十，无复一黑髭。生事置堕甑，世故愕败棋。独喜五柳作，时时一哦之。□□其犹龙，隐见不可羁。道人结净社，刺史遗酒赀。亲狎□□□，亦不作岸崖。永言想遐䠱，终老茅檐栖。"
"秋晚杂书三十首 其十三","宋末元初","方回","昔闻有烈士，哀歌缺唾壶。衰暮心不已，徇名殆忘躯。我老讵复尔，一壑不愿馀。外物百无嗜，惟喜读我书。空樽已绝沥，寒庖仅微蔬。儿啼得非馁，尘编聊自娱。弊庐匪无山，犹兹寄城隅。车马不至处，愿言迁林居。"
"秋晚杂书三十首 其十二","宋末元初","方回","世运日已季，帝王降而霸。人品亦复然，穷极事狙诈。孟坚列九等，三三以相亚。圣有生而知，愚至不可化。吾谓上上人，老死守田舍。远迹牛豕间，胼胝事耕稼。彼昏慕鼎食，厥价下之下。何待临伏锧，然后发悲咤。"
"秋晚杂书三十首 其十一","宋末元初","方回","周诰恶沈湎，礼设萍氏禁。愚夫或败德，贤者故克敬。上有朝廷燕，下有乡党饮。倍食与无算，岂闻起酗竞。但此忘忧物，过嗜足致病。汤剂所不攻，朝窗卧若暝。虽然极困羸，亦未害性命。百病皆不可，病酒差独胜。"
"秋晚杂书三十首 其十","宋末元初","方回","有金当报恩，有剑勿报雠。忘雠不过辱，忘恩禽兽俦。雏乌哺其母，豺獭知献羞。岂伊具人面，曾不畜产侔。鲁叟造化心，笔底天春秋。如彼货与魋，何足私怨尤。千里忽命驾，□予将焉求。为言笃故谊，一饭敢不酬。"
"秋晚杂书三十首 其九","宋末元初","方回","何以知秋深，衾薄无浓梦。梦断复不眠，寒气夜已纵。幻虚成诸有，谁实神其用。积惨以消之，化工似好弄。东家生育喜，西舍哭泣痛。鸿荒考妣初，万代几宾送。释氏寂灭乐，此理未必中。浩然思无涯，雨鸣鼓钟动。"
"秋晚杂书三十首 其八","宋末元初","方回","今年初发春，主人饮我酒。借问主人谁，是邦之太守。座中有上客，俨然八十叟。优伎何纷喧，观者拄肱肘。于时梅始华，菊荣倏秋九。此主愤仆诬，逮对以疽踣。此客抱老病，亦复正丘首。人生会皆尔，曷不覆大斗。"
"秋晚杂书三十首 其七","宋末元初","方回","去年归我庐，移菊于邻家。今年灌我畦，百本馀秋华。阅时十二朔，暄凉更韭瓜。逋债之所丛，诋诟纷交加。燃头复割肠，笑口仍呀呀。低价弃薄产，未办充馋拿。忧端如箭来，惟有醉可遮。买酒卖书籍，匹如死天涯。"
"秋晚杂书三十首 其六","宋末元初","方回","思诗夜无寐，佳句招不来。不思忽有得，清晨视空阶。昨日所未有，红叶初可枚。小雨过庭菊，一夕粲然开。饥雀噪檐隙，纺车响林隈。百动各有为，此复挂我怀。秋意美初寒，经营一衔杯。炊仆告薪尽，空庖风捲埃。"
"秋晚杂书三十首 其五","宋末元初","方回","我观满囷粟，一粟之所充。海鱼千百亿，孕卵与粟同。春菊寸许芽，霜华秋丛丛。误耘或失溉，槁死厥壤童。万物生必成，塞天曾不容。夭阏尽屯厄，宇宙将无空。忍哉锐头辈，不恤地上虫。汉网非少宽，六合无人踪。"
"秋晚杂书三十首 其四","宋末元初","方回","畴昔夏之夜，百虫无不鸣。侵寻迫秋杪，惟有蟋蟀声。微物乏巨喙，寒翅厉酸清。露将化为霜，欲鸣声不成。瓦石有深缝，缄默逃汝生。不然且立死，焉问懒妇惊。天地布肃令，讵别物重轻。岂惟蝼蚁蛰，神龙亦潜形。"
"秋晚杂书三十首 其三","宋末元初","方回","酒为万有神，菊实百卉仙。敢问神谓何，我肠苦愁煎。此味一濡唇，倏忽千忧捐。仙说又何谓，南阳有其泉。昔人饮芳润，槁项足引年。閒居爱重九，二物心怀旃。秋热寒华迟，家贫时醪悭。屯乖勿深叹，古亦有斯贤。"
"秋晚杂书三十首 其二","宋末元初","方回","屈子悼芙蓉，胡于木末采。谁欤变秋树，水花俨高垲。本非莲藕类，稍稍具姿彩。厥植亦匪贞，朝泽暮已痗。叔世尚浮卉，貌取实故萎。吾庐百昌戕，一二此根在。无奈儿女曹，爱之若芳茝。曾不如荞穄，足用拯疲馁。"
"秋晚杂书三十首 其一","宋末元初","方回","煌煌鸡冠花，飞昂丽前轩。异物尚贵少，焉用此卉繁。翰音赋首饰，鸣将雄其群。植物复肖之，天巧讵可原。细视足诡怪，恶多谓宜芟。嗟哉近霜草，十九已不蕃。独兹峙荣艳，岂不胜枯樊。留以伴嘉菊，亦足华我园。"
"种稗叹","宋末元初","方回","农田插秧秧绿时，稻中有稗农未知。稻苗欲秀稗先出，拔稗饲牛唯恐迟。今年浙西田没水，却向浙东籴稗子。一斗稗子价几何，已直去年三斗米。天灾使然赝胜真，焉得世间无稗人。"
"览古五首 其五","宋末元初","方回","六经乐故亡，三礼复不完。名数颇舛剌，或亦疑同官。易诗书春秋，论孟庸学篇。弥缝救破断，谁实心斯传。始以营道翁，终之紫阳仙。堂堂七君子，如日常在天。有暮必有旦，岂无来者贤。大匠一朝作，绳墨其拾旃。"
"览古五首 其四","宋末元初","方回","贤者傥畏死，世论终不公。古若不置死，何藉诛妖凶。荆舒底奸鬼，庙食丘轲同。举世知其非，嗫嚅不敢攻。著书斥日录，独一陈了翁。祸至裂宇宙，板荡中原空。笔削讨厥罪，乃在乾淳中。我读四朝史，方知天听聪。"
"览古五首 其三","宋末元初","方回","父子具曰圣，相谓为仲尼。独于春秋学，盲心无能稽。僻说竺老滓，苛政斯鞅靡。神天有弗察，大柄斯人尸。典午起九死，众鬼宗魔师。紫宫坐张楚，赤县生刘齐。镠帅岂办□，□阜实召之。至今二百年，遗祸殃蒸黎。"
"览古五首 其二","宋末元初","方回","读书以脩身，末惟利之渔。夏侯诧拾芥，桓荣陈其车。初学眯训诂，利心已炎如。为吏未识字，嗜贿不顾躯。青青陵陂麦，歌声何舒舒。金椎勿造次，恐伤口中珠。岂不事诗礼，所为乃凶渠。用世率此辈，生灵夫何辜。"
"览古五首 其一","宋末元初","方回","人有好与恶，造化无颇偏。种谷匪种稗，稗实在谷先。谓天不佑恶，细察似不然。麟凤世罕识，蛇虎动百千。泗水两师生，万古大圣贤。瓢饮短命死，绝粮陈蔡间。雍彻柄鲁政，脍肝延天年。气运苟如此，周衰何足言。"
"赵宾旸唐师善见和涌金城望次韵五首 其四","宋末元初","方回","主人携妓我题诗，三十年如一瞬驰。尚想泊船行马处，不殊冲雪探梅时。相君已抱牺牛悔，京兆空馀鵩鸟悲。谁会此怀同向秀，夜邻横玉起孤吹。"
"追次郡君至节韵","宋末元初","方回","天地育万物，风霜非作威。阴阳互阖辟，造化潜玄机。冻树根本固，宿莽芽甲微。外貌若槁死，其中春已归。志士甘隐处，栖栖将畴依。龙蛇蛰深窟，肯叹寒无衣。三变复为泰，鬼神不能违。雷霆行且起，梅边玩晴晖。"
"追和东坡先生亲笔陈季常见过三首 其三","宋末元初","方回","我尝过黄州，故国耸乔木。半山歌元丰，此老蜗角缩。及至绍圣初，岭海谪坡谷。人生归去来，破铛煮黄独。"
"追和东坡先生亲笔陈季常见过三首 其二","宋末元初","方回","前后赤壁赋，悲歌惨江风。江山元不改，在公神游中。三经及字说，胎祸垂无穷。想如季常辈，对寤三叹同。"
"追和东坡先生亲笔陈季常见过三首 其一","宋末元初","方回","坡仙果何辜，黄州七年客。价高日月低，名大天地窄。嗟彼舒亶辈，岂不辨菽麦。阿党更妒忌，一视皂与白。"
"送天目吴君实馆越 其一","宋末元初","方回","天目山人客鉴湖，请言近世两鸿儒。洪平斋集亲抄否，陆放翁诗背诵无。绿芡紫莼乘月采，黄精白朮入云锄。土毛未负将军腹，万卷撑肠定不枯。"
"送方复大宣城学录 其一","宋末元初","方回","莆田鄣郡本同宗，更著深衣臭味同。秃笔有天犹易补，孤灯无地可能容。不趋宰相翘材馆，宁纠诸侯泮水宫。十载凤池科尚在，已应一举首登龙。"
"送邓善之提调写金经","宋末元初","方回","二三十载乡闾师，黄纸初除专讲帷。溧阳虽小亦新郡，学廪粗足晨昏炊。曰事未然缺次远，槐宫尚需蝉再嘶。士食天禄行或使，暗中自有神扶持。我昔识君初未髭，犀角双盈方颡颐。饱学武库富蓄贮，粹行桓璧微瑕疵。过市目不视左右，何啻董生园不窥。含章晦美抱素蕴，修之于家朝廷知。一室万里限户阈，脚跟不动名四驰。譬诸丰城瘗宝剑，紫气贯斗当有时。平生识字乃馀事，仓颉科斗扬雄奇。饰翠泥金写梵夹，凡善书者能办之。至用儒流董厥役，借此进贤培邦基。晦翁岂止能诗者，澹庵胡公荐以诗。唐柳公权以笔谏，忠鲠随事堪箴规。去去行行勿复迟，未至烹雌炊扊扅。白玉之堂凤凰池，不著君辈当著谁。"
"送丘子正以能书入都并呈徐容斋阎靖轩卢处道集贤翰林三学士","宋末元初","方回","君不见古来九关虎豹守，入仕艰难无不有。兴能一札秋槐黄，芒鞋布裙天下走。攀援龙鳞万万手，咳唾骊珠万万口。蓬莱无路弱水隔，七上十上空白首。邂逅登名岂不偶，选坑沉沦十八九。光范三书徒尔忙，子公一纸焉所取。书生身体纵著翅，飞声未办廷臣右。还知气至天地春，花者必花柳必柳。中庸末章八引诗，三诗首言士所为。衣锦尚絅潜虽伏，屋漏不高天听卑。至隐至微至显见，鬼神森列何可欺。斗间有气射古剑，石上无根生瑞芝。快雨乍晴虹霓起，蛰虫欲振雷霆驰。静中根本动中发，闇处精神明处知。禊帖昔秘永禅师，不过纸上王羲之。御史萧翼百计取，公等乃有胸中奇。胸中奇者五色笔，可以补天可活国。宗彝作绘衮作火，可但能书梵王译。此之所宝玉非石，求而不藏卞和泣。良贾韫椟什其袭，藏而不求价倍百。公等翰墨今第一，谁云识字不得力。借径文艺以致身，勋名政要无心得。九万里迅扶摇风，今日朝廷贞观同。联翩房杜肩王魏，试代常何草封事。"
"送述明居士燕道觉归东林","宋末元初","方回","君不见钱塘西湖三贤堂，林苏宋人白傅唐。三贤生本不相识，死乃异代同蒸尝。又不见吴江垂虹三高祠，鸱夷一舸浮西施。天随陆子玄真子，求志逃名非一时。何似庐山东林三大老，生偶同时不同道。道若不同同中心，香炉峰下足幽讨。雁门法师禅非禅，虎溪道士仙非仙。栗里先生醉非醉，三方寸地通一天。妥灵犹想当时笑，鼎立宇宙胆相照。借问此笑笑者何，别有丹青不传妙。述明弃官归东林，玉帝降敕荣冠簪。羽衣似与儒释异，所不异者胸中心。我谓不须较同异，亦勿强求笑中意。天下至今知几晋法当忘言，祖述渊明醉还醉。"
"送刘叔有还古鼎 其一","宋末元初","方回","我尝飞过洞庭湖，但有青天地欲无。出峡蜀人趋鼎澧，溯江荆阃救巴渝。飘零诗酒全如梦，流落兵戈剩此躯。今日升平归去好，汎洲应有橘千株。"
"送刘都事五十韵","宋末元初","方回","近人于仕宦，如以韩卢猎。泰山有不见，得兽誇足捷。学问夫何如，有书钥诸箧。府史以为师，仅能署吏牒。雕鞍骤肥马，画阁贮美妾。万一至公相，岂堪任调燮。老友刘密翁，早隶周孔业。大辂鸾和鸣，大乐律吕协。南省据都曹，不以贵自挟。朋来多下交，宾至必谦接。解官寓城东，座寒乏毡氎。高卧懒问选，两落秋蓂荚。积薪后居上，彼勇哂吾怯。为言耻孟晋，如病夏畦胁。有时酤我饮，荒墅纵步屧。果核饤俎豆，羹糁供匕筴。居然道怀孚，宜尔情话接。公才岂不知，大川宜作楫。顾于名利波，未肯卜利涉。人生惑外物，种种意欲惬。高睨官爵梯，等级恨不躐。愚窃窥此翁，嗜欲阱已敛。宁为三省鲁，不慕一诺侠。经史入胸中，邱陵堆重叠。文词落笔下，布泉极熨帖。庄重异新锐，详缓蔑虚詟。谁欤心怏怏，或者言喋喋。气帅直其内，义理为管摄。归欤扫松楸，试负都门笈。中书多缺员，闻早下堂帖。不然肃政台，冠豸群小慑。分司江之南，亦足煦疲劣。去当柳嘶?，还及杏飞蝶。鲰生岭海梦，尚忆鸢跕跕。短随李广衣，长弹冯驩铗。万死脱一生，粗免翳桑辄。今年七十老，鬓秃无可镊。与人素寡合，况又畏讼谍。往往交游间，平地生巀嶪。万里风枝殊，一旦合鹣鲽。挥麈许谙听，曳履容追蹑。公将北阙觐，我终南亩馌。甚欲饯远郊，扶杖尾蹀躞。愧无一杯酒，《阳关》唱红颊。他人侈别筵，椎牛宰刚鬣。而此何枵然，穷极棋无劫。顾视童子佩，帨砺若觿韘。持干富人肆，讵肯出质贴。吟兹送行篇，终夜不交睫。浩浩号西风，索索雨木叶。"
"送吕主簿还任永丰","宋末元初","方回","吾友陆太初，擢第岁丙辰。同舟下歙滩，群英对枫宸。于时程讷相，中书秉洪钧。拔我魏静翁，丞郎厕朝绅。明年去其位，出使洞庭滨。回也实同行，两见桃源春。己未入江险，鄂城飞战尘。近岁亡国相，再造誇庚申。金陵留举子，始获识伟人。公年二十三，太初之馆宾。回年三十四，太初之乡邻。四十六载别，世事难具陈。后岁公七帙，明年我八旬。雪髯对举酒，谈诗如有神。健笔涸湖海，便腹罗星辰。匪玉亦匪珠，自有席上珍。近世浇薄俗，百伪无一真。二老举措间，复还天地淳。醉乡辟坦途，永无荆与榛。傍观果孰识，无怀葛天民。一邑主簿领，内省忘屈伸。归隐匡庐峰，寄雁或可频。"
"送西湖书院赵山长","宋末元初","方回","东南大郡莫如杭，其西有湖誇钱唐。两贤刺史一隐士，春秋祠祀专蒸尝。芙蓉杨柳鸥鹭傍，四时不绝炷瓣香。后来好事者不作，屋摧阶圮莓苔荒。钱唐城中十万户，自古无人兴书堂。一朝书堂突兀起，鸱吻大殿环脩廊。其上高阁觚棱骧，其下丰碑镌琳琅。香山东坡和靖叟，三像野服无金章。寓意贵德不贵爵，高风大节遥相望。诸生大带冠昂昂，遴选师儒恢典常，文星烨煜教雨滂。谁其为此参预老，百世不朽徐子方。赵君牵联同不朽，首助膏腴五百亩。"
"送医工郭耕道","宋末元初","方回","上古三皇轩农羲，天始有柱地有基。腹虚与实疗民饥，心塞与开植民彝。保民性命专厥司，握生杀权名曰医。万事万物有偶奇，一阴一阳之所为。五运六气相参差，流行百骸敷四肢。河堤蚁窍如针锥，荣卫微爽颠不治。沉里浮表数及迟，指下难明审毫釐。能肉其骨扶其危，神圣工巧古所推。汴梁凯旋并门师，代州之郭天下知。半留中原半南移，大方脉科三百期。黄金台边驿骑驰，大树古巷传言丝。趣装北上扬喜眉，药囊香细温风吹。肘后之秘神护持，本草我亦一二窥。素问难经手曾披，但于一事似有疑。左右心肝肾肺脾，女人反此背看之。叔和脉经无此辞，托名为诀翻支离。尺盛尺弱分两岐，句拙语俗意有疵。举世附和莫钳锤，惟晁公武能辨兹。欲攀易牙别渑淄，郭侯去矣不可羁。丹砂赤箭参朮芝，豕苓鸡壅败鼓皮。百发百中谨所施，楼护侯鲭勿涎垂。弘景当有还山期，赠行聊效黄庭诗。"
"送宋昶明仲湖州学录","宋末元初","方回","为学有本末，根固枝必稠。又如水有源，源清无浊流。颜子先四勿，韶冕患不优。曾子贵者三，岂于笾豆求。九经始慎独，八目正乃脩。我嗟半山学，不识濂溪周。远取湖学意，粗迹穷雕锼。边防与水利，讲诸萤案头。是致青苗法，规摹国师刘。汲汲淬事功，方寸俱缪悠。尧舜不牧羊，羿射奡荡舟。农圃有弗如，问陈有弗酬。国定一正君，此道轲传丘。茂叔二程张，獾郎疾如仇。永乐西事败，谈兵兹可羞。陵夷至宣靖，地下噬脐不。此心主精一，焉用功利谋。所以汗背勃，见嗤户牖侯。君今录泮事，往遨白蘋洲。臆对议湖学，岂无苕溪鸥。"
"送张子敬湖南宣慰司都事","宋末元初","方回","湘水绿，湘山青。南衡岳，北洞庭。太微翼轸相纬经。上直长沙老人星，其下潭府甲南溟。有芷弥岸兰弥汀，骚人墨客纫芳馨。丹砂黄金翡翠翎，日中百贾喧雷霆。艳舞皓歌酣旗亭，王宫细腰誇娉婷。如斗如蜜餐楚萍，谁其能赋吊独醒。厥今宣幕小朝廷，如君人物犹典刑。可振儒铎鸣道铃，无使斯文沦晦冥。南轩大名揭南斗，南轩旧轩无恙否。君能一出扶颠手，亦足与之同不朽。"
"送张古心明道山长","宋末元初","方回","恭惟程伯子，远绍孔门真。间气千年聚，遗书万祀新。金陵明道长，草泽古人心。坐席诸生侍，春风迹未陈。"
"送张仲实宜兴州教授","宋末元初","方回","天未丧斯文，遁翁续思孟。戒慎恐惧传，源流独也正。□□中节情，未发为善性。人己不睹闻，了无一可侦。上璧□□朗，下譬深渊靓。尚复有形迹，两物相照映。人心统性情，本□垢可净。鬼神不能知，匣中未开镜。所以古君子，一恬□□□。学者当此时，养之惟以敬。述者于兹明，作者于兹圣。三畏孰为首，战兢保天命。武林子张子，早执文□□。□□将相家，炎绍四大姓。未应钓渭□，□□□□□。□□□□□，□见退之病。中年有省悟，坐觉浮华屏。宜兴□□□，□□闻且榜。诸生望绛帐，□以慰郊迎。朱子所著书，率□□□□。当于谨独上，有法更究竟。"
"送李伯英","宋末元初","方回","八十三岁李鹤田，我兄事之后八年。有弟有弟来见我，我亦待之如弟然。鹤田鹤田真神仙，读万卷书忘蹄筌。钩银画铁笔下字，咳珠唾玉胸中篇。维伯英甫父深斋，我未识之人称贤。相观骨骼听议论，九皋之鸣绍家传。□□□□我所敬，论宋勿论唐以前。文名第一欧永叔，诗名第一黄庭坚。节义第一文丞相，三士鼎峙撑青天。隐逸第一□□人，拾吾鹤田其谁旃。君不见西汉四皓起商颜，羽□□□刘氏绵。又不见东汉子陵卧严滩，足加帝腹摇星躔。鹤田为严之处则九鼎重，鹤田为皓之出则九鼎安，吾将以子伯英之行卜之焉。"
"送李君佐游浙东","宋末元初","方回","鉴湖北棹迓征鸿，昭代乾坤靡不容。运际包荒连茹泰，时当养正出泉蒙。暂为掾史司刀笔，遄许勋名上鼎钟。看取汉家有故事，赵尧犹得拜三公。"
"送李杍黟县 其二","宋末元初","方回","邑贫风俗俭，君去共弦歌。持己心宜肃，临民色要和。寒儒尤可念，巨室已无多。好与诸耆旧，商量细抚摩。"
"送来巡检","宋末元初","方回","铁甲金戈百战攻，将军未老紫髯秾。早依讨粤□□□，□受从骠合骑封。惊逻三年微窃鼠，飞腾一日定采□。□□访旧燕台去，谁采吾诗当菲葑。"
"送汪以南教授 其二","宋末元初","方回","未至无毡坐客寒，兴阑自欲早休官。新下泽车款段马，旧逢掖衣章甫冠。冷看群飞终可愕，真能勇退岂为难。人生底是閒居好，心稳神清梦亦安。"
"送男存心如燕二月二十五日夜走笔古体 其一","宋末元初","方回","我年三十四，鄂汉脱战场。四月扁舟东，生汝于建康。九载鹤山门，静翁还鹓行。实为旧主人，别意殊徊徨。尔时京湖阃，开府罗才良。吕氏贤父子，欲我高腾骧。补以□□爵，江岸司征航。既而今左辖，千骑如池阳。携我一家往，郡斋代表章。汝姊始四岁，同尔归南堂。明年辛酉秋，浙漕鹗荐翔。道山此大恩，给我鬻爵郎。别省第一人，见知梧与杭。不学执国柄，似道贪如狼。其客福建子，瑩中狼如羊。厥子偶不第，乃独憾老方。谗之于似道，阴幽弩机张。廷试复第一，考官文赵常。易置乙科首，尔岂识臭香。萧艾压兰蕙，我心亦不忙。仕宦天有命，岂由人低昂。不意毒愈盛，廖真嬖人仓。五百彼何知，四遭白简霜。故尝忤林耠，何至嗾郭阊。鲁港出师败，虮臣叫九苍。数其十可斩，乃先窜炎荒。诛之木绵庵，身死国亦亡。为相亡人国，自合以命偿。匪我快私愤，人欲抽尔肠。台谏我不就，出守邻故乡。"
"送陈子振池州学正","宋末元初","方回","闻说池阳郡，初能曲突虞。学官如旧否，文选尚存无。鱼蟹江淮聚，桑麻雨露腴。物平仍酒贱，时佩翠微壶。"
"送岳德裕如大都","宋末元初","方回","岳忠武王炎兴中，才跨光世俊世忠。人见百战百胜功，孰知洙泗储心胸。奸桧忮忍摧英雄，秦贼之臭传无穷。忠武馨香迥不同，鬼神呵护垂箕弓。子子孙孙有祖风，允文允武足临容。敦以阅乐诗书崇，维德裕甫明且聪。昭文大学其宗公，招之使来有秋鸿。贤父贤兄笑颜红，酌酒赆别浮金钟。有马有车舟有篷，脯腊湩酪羊豕熊。藕莲梨枣蘋蕴葑，罍之俎之笾豆丰。文宾诗客罔不从，軷祀而行气如虹。浙之西而淮之东，中原广大尧民雍。邹鲁齐赵森儒宫，默会寸心豁双瞳。卢沟之水何溶溶，五门佳气瞻郁葱，殿上日月朝衮龙。马亿万万休战攻，猎围发踪无豜豵。海东青上天无穹，天鹅脑碎飘虚空。书生匪我求童蒙，桥门冠带新辟廱。六艺一经或一通，加之官爵与磨砻。千里虎符百里铜，君遨王京登丹枫。即沾一命寿乃翁，归欤不见橘霜浓。近在新年桃李秾，莺莺燕燕飞蝶蜂。满斟环坐绣芙蓉，春满一家和气融。我有一言如药石，后生仕宦非所急。明时用人略梯级，况乃要路荐引密，集贤翰林真可得。我身自有本来物，官小官高何损益。君家万卷刻书籍，此事乃一大功德。陶铸青衿千百亿，归而求之不凿壁。一灯可费十年力，然后自观语与默。一默浩养百虫蛰，一语九霄轰霹雳。"
"送罗架阁弘道","宋末元初","方回","六籍讨雅奥，百家穷怪奇。江沱马尘合，毛釐无所施。不自我后先，逢此泽火时。固已殛来恶，尚乃存微箕。黼哻裸于京，越吟亦凄其。冠冕垂缨紞，履屦饰纯綦。褒博士服制，揖让公食仪。前辈略已尽，后进渐不知。老夫愧每生，骨立双鬓丝。十年日夜醉，万里南北驰。休官此山中，可与语者谁。堂堂朱荆州，遗恨浮鸱夷。有甥何其贤，酷似刘牢之。贞元旧朝士，顾肯文学为。出蜀赋八阵，游吴歌五噫。酹月客星阁，吟风桐川湄。湖海有此士，始见诗人诗。惜往节谊鲜，叹今文献衰。论议吐一二，已觉馀子卑。宇宙不一姓，牛山空涟洏。后周庾子山，北齐颜之推。斯文天未泯，终古清名垂。年可里社老，行足乡党师。书痴俗所哂，各且教其儿。虎头诧肉食，宁当朵吾颐。路棘齿发暮，语离不能悲。"
"送郑君举宣城教谕","宋末元初","方回","宣城画虎遍天下，叶公好龙龙之假，百儒愿陶一真者。红花木瓜银杏园，年年包贡入中原，何如兴贤起邱樊。学徒尚有老梅否，诗声千古捋欧九，子其作人举荐口。"
"送临安洪行之次鲜于伯几韵","宋末元初","方回","丈夫志四方，出户无万里。焉能缩如蜗，郁郁久居此。于思今子骏，落笔甫友美。衮褒一字难，何独赏之子。勿谓貌甚尪，力可拔象齿。隘哉招海柳，讵识子路喜。橄榄政复苦，异彼道傍李。岂其谏涂开，可口不见纪。峨峨黄金台，梯飙凌太紫。大川楫方舟，明堂栋文梓。新丰马周足，斗酒可以洗。"
"送前歙黟楚□□五首 其五","宋末元初","方回","儒者书隐公，昔持浙西节。按一青溪令，闻者胆为裂。先声到江东，庶亦有旌别。似闻复留中，骎骎管喉舌。君可持我诗，叩门细自列。贪吏剧百巧，廉吏抱一拙。拙廉名弗彰，巧贪位深窃。何啻万蚊虻，日咂生民血。我老死已近，分甘粮欲绝。此公能荐君，长鬣幸未雪。"
"送前歙黟楚□□五首 其四","宋末元初","方回","天王理万国，势必委诸吏。制字从一史，执法不可二。奈何雍也面，胸臆伏私意。两讼一求捷，两役一求避。含糊卒未决，徐徐较馈遗。酒果若羔雁，书画及弊器。到官一物无，去官百需备。此县与彼县，大率不相异。独有楚县尹，不肯作此事。无钱买归舟，仆马亦憔悴。"
"送前歙黟楚□□五首 其三","宋末元初","方回","吏方居官时，美誉无不有。及乎恶声出，乃在解官后。有势易为好，无势易为丑。万事要诸终，公论翻覆手。请看楚大夫，得代数年久。两邑父老言，至今不改口。予决未始私，馈献无所受。不为病留此，热官已唾取。鼎贵何足云，人当论贤否。黟歙君桐乡，此亦足不朽。"
"送前歙黟楚□□五首 其二","宋末元初","方回","歙三万户多，黟户减半少。君才宜大用，何乃易而小。易邑不易心，千江一月皎。歙民时有谣，夺堇茹我蓼。黟产足筒布，粗绤自缠绕。黟之酒良佳，樽中无清醥。归来卧城东，赁阁临木杪。唯有一卷梅，古色暗锦褾。高官跃大马，鼓吹日扰扰。廉吏无人知，酸吟夜连晓。"
"送前歙黟楚□□五首 其一","宋末元初","方回","歙山瘦露骨，歙水清□□。歙尹清瘦人，意与山水淡。居官俭以廉，饭茹或不糁。解官卒难去，抱疾偃破毯。冻僮仅缝补，羸马缺灌啖。客至棋一局，无客书自览。俗盲鬼神聋，蹠徒肆豪敢。害盈殊不验，君子例坎壈。九关今可排，勿待雪生颔。去去翱天衢，离别何足惨。"
"送胡子游学正","宋末元初","方回","俗徒纷云云，章甫殊不竞。不竞何以故，无奈二氏横。予曰实不然，请各言其行。开辟古至今，儒道独也正。柱史玄牝门，专气保清净。末流诡长生，妄欲夺天命。灵山见作用，误认气为性。轮回岂有之，怪缪莫究竟。两俱可鄙者，巫觋事禳禜。愚氓惑幻说，往往堕坑阱。既曰身出家，粉黛侈婚娉。岂不交鬼神，酒肉厌膻蒏。此曹浪夸毗，内衰外徒盛。吾侪读何书，尧舜至孔孟。抢攘干戈后，学校幸未屏。穷者伏闾阎，甘忍饥寒并。仕或为冷官，官冷亦何病。宁戚半夜歌，曾点暮春咏。求己胜求人，自重岂容轻。东家子朱子，述作贯百圣。遗言一一在，足可雪几映。省察中为和，存养义由敬。上溯周程张，例不颛宰柄。乃有功斯文，如揭日月镜。韶音一以还，二氏噪卫郑。榛蔓彼自迷，我此松柏劲。历观史传间，不学行国政。丧亡窃威福，依附涉巧令。异端伺罅隙，磨牙骋讥评。前哲贵内脩，韫椟宁待聘。信有饭不足，未羡庖欲清。勉哉子此行，始终抱渊靓。万一际奇逢，定作苍生庆。不然归去来，预戒菊径迎。"
"送赵子昂提调写金经","宋末元初","方回","青藜夜照玉堂直，外补已至二千石。不合自以艺能累，天下善书今第一。魏晋力命王略帖，摹临有过无不及。真行草外工篆隶，兼有与可伯时癖。小者士庶携卷轴，大者王侯掷缣帛。门前踏断铁门限，苦向王孙觅真迹。有时乘兴扫龙蛇，图画纸素动成疋。有时厌俗三叹息，何乃以此为人役。如池如沟弃残墨，如冢如陵堆败笔。太湖西畔松雪斋，七弦风清碧山碧。桃花水肥钓鳜鱼，春雨春风一蓑笠。胡为拾此复尘埃，鸣鞭更上金台驿。白马四十二章来，一大藏今五千帙。订讹补讹重缮写，金字琅函较甲乙。考工记属冬官卿，润文使专宰相职。北门学士董此事，一儒迥胜缁辈百。精神如玉鬓如漆，天上知己密如栉。省台要官俱可得，还自管城子中出。右军写经博白鹅，孰与明时见数多。"
"送赵无己之临川","宋末元初","方回","古之诸侯公侯伯，今之诸侯二千石。建邦作郡事不同，后车皆当载宾客。钓鱼吕望朝弃竿，饭牛宁越夜辞轭。云龙风虎机会偶，赫奕功名垂竹帛。原尝春陵四公子，珠履三千分鼎食。冯驩市义薄聚敛，毛遂歃盟却强敌。梁王兔园礼词人，相如之赋枚乘七。平津更有翘材馆，大开东阁英彦集。徒步常何起马周，落河房琯任刘秩。严郑公延杜子美，郭汾阳遇李太白。朱门若止藏歌舞，无一措大研文墨。不知稼穑友朋阙，傥非痴物亦俗物。临川太守千骑行，谁董琴瑟护书册。吾子从之大江西，训诱诸郎据师席。王介甫之学误人国家，陆子静之学杂彼禅佛。四海公论有如此，读书岂可无拣择。若夫拟岘台登临而赋诗，不妨寄我清江纸一疋。"
"送郝同知","宋末元初","方回","仆昔尘忝岁壬戌，甲科为首降为乙。宰相谓己□□□，□实见怒出私臆。汉东掌教大洪山，寄名帅幕隶□□。□陵还鄂舣安陆，燃火高岸夜伐荻。是时约近一二□，□书有来递铃急。阃公拆观众太息，郢州新丧二千石。□□盖代真人豪，养士万数马千疋。边头失此老□□，□□以致襄阳失。世事轮云勿叹嗟，郢州诸子吾皆识。伯仲□□落雕手，舞骑弯弓轰霹雳。黄金锁甲青油幕，黄卷青灯从此出。能为横槊建安诗，不减修禊永和笔。难弟兄中屈指三，漳州半刺今第一。黄閤紫枢乌台官，有求可以唾手得。邂逅一閒二十年，髭雪鬓霜慵不摘。我老我穷甚于公，公独枉驾顾此客。既觞我酒俎豆之，又廑珠玉□□什。一别千门换桃符，梅初未白柳遄碧。人生有若鸿□□，衔芦一枝食数粒。往来去就无定所，寒避江湖暖沙碛。此心与彼独不同，睡里有情梦相忆。"
"送家自昭慈湖山长","宋末元初","方回","我身即此庵，要识一个自。自心为庵主，太阳了不二。太阳本常明，天半隔以地。朝红正昼白，暮夜黄黑异。其明未尝减，西没复东出。此心亦如此，外物为之累。去蔽实在我，岂可自壅閟。日能自用力，疾鞭扶桑辔。心可自用心，明德永弗坠。节饮自少醉，寡欲自少寐。自己有此宝，碎璧肯自弃。慈湖言本心，似亦无可议。未发缺存养，所见恐未粹。子往拜其祠，于焉设讲肆。长短审取舍，予夺谨废置。天日揭义理，慎勿徇私意。厚土埋金乌，吾说可一彗。大明晓常升，难眯万目视。老禅骂祖法，不妨略一试。"
"送起上人","宋末元初","方回","五台秋雪外，一钵几年归。名刹今无数，真僧似此稀。万山供破屩，九月耐单絺。定忆穿南麓，同听落叶飞。"
"送常德教赵君","宋末元初","方回","岳阳州城危楼前，无地但有水与天。一点之青惟君山，四顾汹涌心茫然。吾尝北风吹湖船，飞过洞庭一日间。高桅一昂摩日边，及其一低如沉渊。灶不可炊薪不燃，跃出釜水如盆翻。神惊魄褫乾坤颠，江豚出没蛟鼍掀。小儿号啼大人眠，猫呕狗吐流腥涎。饥僵渴仆三不餐，自晓至昏缩若拳。始从武口入武川，然后相贺性命完。龙阳县西百丈牵，古鼎大镇控群蛮。丹砂水银充市廛，千机织锦绿红鲜。北上江陵通襄樊，南接长沙衡岳连。陶渊明记桃花源，访寻遗迹扬吾鞭。长松巨柏万且千，近人不畏猿猱悬。琴床药炉溅瀑泉，白发道士如神仙。尺许大字铁屈盘，吾诗颇奇留刊镌。此事一往四十年，至今夜犹梦湘沅。隆准云孙腹便便，昔者金门班鹭鸳。胡为近亦寒无毡，屑往芹宫专冷官。略有廪粟有俸钱，饭虽不足聊粥饘。风雅之后闻屈原，千古哀怨离骚传。惟楚有材实多贤，幸为人师何憾旃。坎流叵测行止难，或逆而溯顺而沿。可不随机信天缘，竹枝歌声宫商宣。木奴洲畔饶风烟，三年当有诗千篇。"
"送康彦博文夫吉州教长句二十韵","宋末元初","方回","庙廊谒贤饭吐哺，留子翰林不肯住。阎公大学今儒宗，邀子同宿玉堂雾。曰我天南有严亲，滫瀡旨甘奉朝暮。得一泮水广文官，匹马扁舟遂南渡。未爱红药当阶翻，但忆芝山携酒句。江东自鄱溯江西，郡曰青原洲白鹭。欧阳文逮周益公，诚斋诗传杨长孺。比户弦诵家书灯，子往为师异瓜戍。人才炉冶入老手，镆铘干将由我铸。即今场屋已无用，五言省题八韵赋。人心天理不可磨，秉彝物则常如故。五天竺国身出神，三蓬莱山臂生羽。缁黄引之入迷途，残魄零魂应悔误。昌黎原道孟七篇，除蛔刬蛲剔鱼蠹。子当以此据皋比，正正邪邪明举错。本根树立谨心术，节目设张行法度。子曾精读万卷书，子又远游万里路。诸生北面孰不服，穷理尽性摆传注。天民先觉敢自许，作成后进定无数。"
"送曹士弘四明丈亭巡检并呈前尚书翰林学士王公伯厚","宋末元初","方回","之子博古今，妙年著儒冠。顾肯易戎服，屑为游徼官。未喜弓力武，尚爱齑盐酸。紫面颊骨耸，赤心胆气完。得非真将种，终当拜汉坛。曰予俎豆学，素不梦粪棺。甬东富海物，槁鲜供烹餐。曰予岂嗜味，啖茹实所安。共惟伯厚父，三入专金銮。万古贮胸次，四溟涸毫端。今年七十五，两纪歌考槃。举世一影独，晚进再拜难。庶几因此行，抠衣趋门阑。幸不辞孺悲，昼夜勤仰钻。列宿共辰极，众羽朝祥鸾。万物各从类，同心臭如兰。去去不可追，著鞭驶征鞍。我亦意欲往，惜哉步蹒跚。"
"送程桂轩子方还蜀治先墓","宋末元初","方回","周宣中兴常武雅，程伯休父为司马。其先重黎掌天地，此佐尹氏征伐者。颜曾思复有七篇，孰云轲死道不传。洛中二程忽突起，乃有明道与伊川。西蜀名士古相继，东坡外家亦程氏。吾州紫阳此姓多，宰相讷翁显近世。猗哉古渝程子方，年高七十弥健强。子公礼甫侍入峡，洒扫松楸脩墓藏。孝思祖考安遗体，何惜往来万馀里。曳裾岷峨山上云，鼓棹滟滪堆前水。儒流不与常人同，何况此郎娱此翁。自古搜诗得句处，往往车中与舟中。夔州十歌刘宾客，百花潭北子美宅。二老遗踪可访寻，飞龙舞蛟轰霹雳。五月重午离西湖，九月重九趋成都。盍簪之别浇菖蒲，若堂之封酹茱萸。小春早梅仲春柳，蜀地吴天两俱有。古渝何必卜故庐，不如再饮西湖酒。"
"送福州谢学正无疑归南剑州","宋末元初","方回","问知桑梓处，师祖李延平。往正三山学，看驰四海声。新吟严更典，老貌古兼清。上水过衢信，闽溪却顺行。"
"送鲍子寿宝庆教授","宋末元初","方回","吾闻陈后山，两为彭城教。先生新安人，历岁董卿□。□□晚颍州，日与坡老乐。君今实似之，往食邵阳稍。□□□□□，□□□□□。吾闻徐孝节，教授家山阳。其名闻于朝，其行高□□。□□大书之，特褒宣德郎。君今讵止此，即日鹓鹭行。□□□□□，□□□□□。戊午秋七月，予泛洞庭湖。君山朝欲曙，武口日未□。□□怒蛟龙，忠信堪支吾。君胸有所挟，浮湘吊苍梧。□□□□□，□□□□□。长沙十二县，东西湘江夹。君才岳麓高，君心洞庭□。□□古邵州，青灯萃儒帢。循循善诱人，不必剑□□。君往隶邵学，近接濂翁州。君居长徽学，晦翁之故丘。颜曾思生鲁，孟子生于邹。君其邹鲁人，天畀邹鲁游。"
"送滕玉霄张元朴管押地理书入都","宋末元初","方回","滕侯酒酣宇宙窄，长啸诗成鬼神泣。谪仙后身今李白，一锦宫袍犹未得。张侯乃翁官鼎轴，芸香家藏百万牍。朝窗夜檠吟不足，政须天下书遍读。四海万国天一家，东尽蟠木西流沙。贡珍未贵贵图籍，卉服飓风穷岛涯。玉堂众隽修国史，搜书北方遣名士。若欲讲知南地理，亦合南州起才子。所以滕侯暨张侯，联翩同作中原游。夜静长虹贯明月，春风稳送江天舟。张侯富贵素所有，相门会见鲁拜后。滕侯遭遇夫岂偶，飘然掉臂奋空手。金匮石室紬瑶编，大书特书笔如椽。成就尧典禹贡篇，不数班固司马迁。"
"送戴帅初信州教授","宋末元初","方回","伏羲之后几万年，尧舜八圣孟一贤。谁学其学传其传，□明间气生戴先。上庠文声撑青天，高揭兰闱十名前。□□只字宫商宣，岂但场屋著祖鞭。早合玉堂照金莲，□□□衣常退然。擢第三十二载间，昔日朱颜今苍颜。踰冠□□□□班，垂迫耳顺犹在閒。一任金陵绛帐还，近始再调□□山。得非世道多间关，乍可不仕避险艰。四男二女膝□环，束脩糊口莱衣斑。我宿冒忝博士官，稠众中□□□□。□□直上秋天寒，得公老笔不厌看。雄文两魁□□□，□□柄国韬祸端。老夫寻遭霜简弹，白首相逢徒□□。□□□给瓮齑酸，人生出处如此难。"
"送□景文长兴丞","宋末元初","方回","太湖之岸环□县，君所佐县为最雄。其民无不挟利刃，往往杀人白昼中。荻浦盐丁更狞恶，轻舠出没洪涛风。迩来清霜冻天地，一扫蚊虻销昏雺。承平难治乱后易，况今官制权任同。监尹丞簿设四职，圜坐决事皆宰公。三可一否或二否，掀案掷砚纷相攻。北人欺南恃气力，但亦颇畏明与聪。君才如此彼定服，岂敢专辄关节通。弊根安在在俸薄，所至贪吏如蝗螽。上征下取至民极，何异大虫食小虫。百姓把盏长官受，饩牲器币厩宇充。自古书传未之见，具人眉目心貙熊。甚至唯恐盗不作，诬谓叛逆兴兵戎。村落雠杀小斗阋，一室作过千室空。君昔茌平鸢肩翁，斗酒濯足游新丰。略与常何草封事，便应入侍丹墀枫。昌黎调笑崔蓝田，哦二松间何匆匆。敕君就此岂不屈，径欲一往苏疲癃。僚友二三户七万，照以胸次百鍊铜。升堂熙怡一署字，鼓舞父老歌儿童。书画船过水晶宫，杨柳正绿花正红，且为老夫寄诗筒。"
"闻笛叹","宋末元初","方回","读书夜倦灯影暗，屋外笛声何处来。邻翁吹笛意本乐，闻笛如我心何哀。如说生离苦，天涯海角无由回。又如诉死别，委骨黄壤埋蒿莱。失身羁妇过昭君冢，偾军老将上李陵台，东坡澹庵惠州新州更海外。经义字说蛊场屋，格天之阁高崔嵬。元祐太母地下负废立之谤，昭慈再废入道冷屋扃荒苔。济阳一去饮霅水，不得其死二十七年，老奸擅位污公台。分明历历道此事，使我颜色黯然如死灰。岂止山阳向秀感，徒为嵇吕二子空徘徊。平生不识音与律，但喜乐工奏曲作技倾金罍。不谓今夕此何夕，江淹别恨二赋尽到眼，玉川子涕泗虾蟆食月万古不可开。铁肠石肺百杂碎，惊魇不顾闺中孩。壁下偶有酒，顾谓斟一杯。一杯薄酒何足禦此大愤怨，不如愚无知者酣卧鼻息长如雷。须臾笛声寂无有，出视空庭但星斗。"
"闽中郑君炎南仲两魁乡赋比自霅教为昌化簿","宋末元初","方回","三山鹄袍十万众，两纪知名郑南仲。妙年官赋甲秋闱，一发辄中仍再中。岂知天地大变革，原夫八韵竟无用。虽然改尔亦得力，斗南斗北声价鬨。黄金台降中书敕，水晶宫请博士俸。得人岂必泥古法，省场舍选出乡贡。儒风未尽弃端章，学徒尚多习弦诵。但苦官冷饭不足，三载诳腹齑百瓮。终更受代颇已久，始闻巨轴以诗送。定是弟子多贤才，吴兴先生实梁栋。即今佐邑号为簿，尹丞不殊权任重。况乃唐昌风俗淳，山深岁稔少争讼。丈夫讵皆作卿相，一命关系民疾痛。偏见私意勿力竞，潜转密移但微讽。方册频窥身尽贫，苞苴不纳心奚恐。崇卑有无置度外，时一极目天宇空。江东接壤异西浙，桑蚕春忙田晚种。樽俎盘馔极俭啬，无大牲脔及乳湩。吾闻易彖识时义，未妨枳棘栖鸾凤。聊复亦耳磨岁月，慎勿轻为棺粪梦。"
"哭从兄良遇","宋末元初","方回","先祖五男子，其下八男孙。白首涉患难，仅馀二老存。兄昔健如虎，行步疾飞奔。长眉具寿相，脩髯当风掀。千丈耸巨栋，一朝成枯根。强者尚若此，弱又其奚论。惟兄负刚劲，临事简不烦。可否率正色，臧否多直言。谈笑无城府，其实春和温。憸壬有弗察，平地生雠冤。惟扬赴逮对，乃用怨报恩。十年归来乎，下帷董生园。此死幸无愧，彼生非游魂。春官一再上，科名合高骞。世事既鼎革，何如偃丘樊。百里许起家，性终不耐喧。军马尘未已，朝夕常闭门。劣弟解彫郡，生理古井眢。时复造兄室，酾酒崇盘餐。二月近生日，烂漫倾芳樽。岂谓三四月，医药昧病源。平生无妾侍，寡欲培真元。焉用艾与附，内外加炮燔。五月二十八，了了语不昏。为后取犹子，愚哉真犬豚。此事未称意，似难它选抡。委曲进宽譬，且望进粥饘。乃后密探问，不敢踰闼阍。诸幼日传报，精神稍昂轩。奄忽季夏半，长往游厚坤。走赴气已绝，号恸书灵幡。忆兄旧论议，亹亹双袖揎。口齿未即闭，饭含莫咽吞。盖棺一何速，迫此炎暑袢。衰薾抱怛痛，哀声嘶霜猿。人生孰不尔，屈伸手覆翻。考终亦一福，拱璧无瑕痕。丘嫂抚孤稚，匪伊将冠婚。或者气质变，培壅成兰荪。寒宗弱一个，缪居昭穆尊。上当相宅兆，安厝居高原。下当教贻厥，敬恭奉蘋蘩。秋风几黄落，我亦超昆崙。焉得天地间，长挂扶桑暾。"
"哭周子一二首 其二","宋末元初","方回","渡淮才几日，道死近徐州。药有何人进，棺于底所求。本期纡紫绶，岂料殡黄楼。穷者穷如此，纷纷燕颔侯。"
"哭周子一二首 其一","宋末元初","方回","欲极云霄阔，焉辞道路长。早知当饭含，宁肯尚赍装。瘦马嘶荒厩，残书阁故房。绝怜闻讣日，妻子哭空堂。"
"哭肯堂赵公拟老杜八哀体","宋末元初","方回","飞鸿离鱼网，玉石有俱焚。冥冥岂无志，鬼物妒玙璠。今代赵广汉，谁欤哀王孙。粹然东南禀，顽薄推廉敦。悠悠桐江水，父老至今言。听讼古楠下，审克恭且温。郡将不解事，祸变生军屯。婺米给湿腐，营垒朝无飧。出甲火府库，僚吏争溃偾。黄堂坐者谁，微服踰缺垣。公急叩府寺，众涅忽自蹲。大呼好知县，肩舆坐和辕。卒辈匪怙乱，猾刻专饕惛。各欲赡老幼，等死有本原。公急斥私橐，致米诸乡村。稍抚以金帛，汝饱可无喧。顷刻事底定，阖城免屠燔。声名由此起，褒语来天阍。就擢半刺史，遄又典大藩。东西浙河节，祥刑谨平反。芟乱保乡郡，剿馘歼盗根。我时守马目，邻疆约相援。天地既翻覆，气数难预论。箕子歌麦秀，邵平灌瓜园。展转落闽峤，劲翮终弗骞。燕赵朔风路，饮马滹沱浑。据鞍始识面，鸡群见丹鹓。乍聚忽骤散，岁月流沄沄。不谓桑梓地，辱公弭朱幡。草堂屈大尹，惊农压篱樊。屡接月下麈，稍醉花前樽。近之若冰雪，三伏无歊袢。一朝怪事作，传闻声为吞。奴告主者斩，贞观法令存。况乃肆诬蔑，奸人执仇冤。众知无是事，避嫌口若鞬。衢州之驵胥，移文恣澜翻。至欲加钳绁，责以徒步奔。意公即自裁，足快私排拫。扁舟载公去，戈戟围其门。面对事即白，大明揭覆盆。受辱固已甚，何待加囚圈。析爵地千里，如古诸侯尊。飞语一点染，视若砧上饨。二子縻讥禁，远睨惊弟昆。竟尔病疽背，不得旋车轩。彼凶甚枭獍，俗薄徒实繁。非人类则已，心愧当自扪。呜呼古明哲，岂不忧元元。沮溺隐季叔，唐虞有由拳。与其青蝇矢，狼藉污瑶琨。孰与逃阒寂，忍饥撷兰荪。我贱无力气，淖曾不能掀。贫亦靡赙赗，奠酹无鸡豚。激烈拟八哀，些歌招公魂。万古万万古，遗恨凄乾坤。"
"哭鲍景翔鲁斋 其一","宋末元初","方回","学从元字起，贞实已先元。密玩坤乾易，精探宇宙根。与公传后世，有客践前言。万古立鳌极，惟思夜气存。"
"唐明皇","宋末元初","方回","突虎冲蛇献荔枝，冰皴雾瘴覆全师。艳妃有弟堪为相，叛将无君懵不知。嗣后已成灵武篡，旧臣空复曲江思。太平可似花开易，羯鼓三声唤得来。"
"夏日小园","宋末元初","方回","山中岂不乐，奈无田可耕。傍宅莳荒圃，长夏日閒行。行倦即独坐，时闻幽鸟鸣。剪花汰葵冗，护笋观竹成。诗就意偶到，事罕心无营。忽复佳客至，取酒相与倾。熟醉径高卧，颓然忘送迎。馀龄能几何，聊用遨此生。"
"宾旸来饮秀山予醉小跌次韵为吴体","宋末元初","方回","无冰为水柘为浆，深入醉乡心自凉。微官误身鱼中饵，俗士缚礼龟支床。未妨卖书笑杜甫，宁能食乳羡张苍。颠崖仆树幸无损，当复与君浮万觞。"
"留丹阳三日苦寒戏为短歌","宋末元初","方回","自从书云入嘉平，一月间无三日晴。大雪二十五六日，漫天塞地冰峥嵘。吴江渡桥意颇快，吕城争堰心还惊。丹阳古县暮落牵，冻人欲死无人行。夜投孤店风更紧，燃草不烟灯灭影。北人下马惊相问，自古江南无此冷。求薪不可炭更难，仆御告馁衾裯单。我生南土六十二，自古江南无此寒。卧不脱衣袍带断，湿靴破袜泥裤绽。焉得闺人呵手缝，可向谁家借针线。船路不通驿路泥，田家闭户如鸡栖。推车荷担唤不去，宁煨藁秸烹糠粞。可以我而返不如，乾坤浩荡岁云暮。岂无拥炉画灰处，焉用遑遑问征路。"
"留吴田霜崖吴居士宅予仲女许其孙姻","宋末元初","方回","众山环如规，中有一川水。山腴翠树圆，水洁玉石峙。居人近百家，耕馀习文史。此翁独能诗，早充宾贡士。平生宦情薄，一试仓庾氏。中年厌兵革，肥遁白云里。时时吟一篇，自教孙与子。满屋读书声，万事不到耳。问途访幽居，曲折十馀里。麦天小雨霁，初夏风日美。远迓携饮壶，剧谈并宴几。门帖句句佳，字画亦劲伟。尽出名画挂，频共高阁倚。烹煎茗笋良，饤饾蔬果旨。鼓吹聒深夜，酒酣未容起。寒薄攀华盛，两姓合嘉礼。东床向志学，骨相良可喜。积德贻后人，方兴未云已。发禀济青黄，垂绅曳朱紫。天人幽显间，施报有兹理。略窥宅边园，培芳茂花卉。黄莺殆无数，白鸥不知几。山茶及岩桂，叶叶瑩如洗。间气钟人物，吾故卜诸此。老夫托姻好，悠远自此始。定当继朱陈，何但誇孔李。"
"留杭近三年得去赋不可不出城","宋末元初","方回","不可不出城，顽躯百无病。不可不出城，老眼亦何净。第一脱俗尘，最便于野性。第二井不咸，所至水可饮。第三鱼价贱，第四酒味胜。第五无火惊，第六无灯禁。第七航船歌，欸乃亦可听。尔曹居城中，小屋如败甑。臭秽之所蒸，面面环厕圊。五更闻丧鼓，骨肉付烟烬。巧伪以为生，语无一可信。妇女狐媚繁，商贾狙诈竞。天下不皆然，杭城为特甚。我今才出城，七美一朝并。眺望心神清，眠卧魂魄定。空阔水云间，孰谓雪风劲。寄语城中人，何时免闂阱。不可不出城，所以发兹咏。"
"病因饮致","宋末元初","方回","痰锁封喉管，疮钉突齿龈。猥勤无算爵，肯顾不赀身。未即容殂谢，徒令受楚辛。果能深避地，何敢妄尤人。"
"病稍愈戏书三十韵","宋末元初","方回","药滓弃盛钵，药贴堆满案。药价殊不廉，药效一何缓。身昔未病时，饮啖百无惮。一病半月馀，食味等土炭。昼睡反多夜，夕呻每彻旦。席硬骨加痛，衾垢肤转汗。三更渴吻急，强起揭书幔。灯晕大如盆，故作红碧烂。年今五十九，溘死讵足叹。先君抱幽愤，较兹减三算。杜梅两诗老，声价百代冠。享寿仅及此，官职亦云漫。又如同学生，何止夭阏半。中道或无成，万事春凌泮。老我幸已多，苟脱兵火难。剥肤极朘削，糊口就退愞。造物屡见赦，得失互惊惋。未容遽朽腐，更遣足忧患。假如即不起，游魂去常干。殓具无可陈，襄事孰与赞。二儿寓邻州，两月消息断。何时捐别业，理舟抵归岸。人生良艰哉，受此世缘绊。抢榆及抟风，各各凭羽翰。至灵可不如，外攻乏中捍。自非有仙骨，宁免寒暑锻。彭殇终同途，颜蹠匪殊贯。形凝靡不销，气聚会有散。达者悟斯理，卢胡一笑粲。排闷写心谣，治命实非乱。"
"离婺源过古荐注口张村三渡遂登五岭","宋末元初","方回","卧闻邻客晓先发，亦束寝衣辞旅榻。急雨顿止风稍动，空山微凉路不滑。溪流向西吾适东，舟渡者三更横纵。人心最险天自易，左路欲穷须右通。蚕放三眠大麦熟，含桃烂红豌豆绿。野次思之不可致，七日菜食市无肉。南山之北归去来，摘菊剪韭手所栽。说诗命酒花当开，焉用拾是登崔嵬。"
"离骚九歌图","宋末元初","方回","正则灵均皇揆余，屈子文章古所无。我尝痛饮读□□，□乃复览九歌图。九歌根源何所自，羲文周孔易□□。□□坤马中孚鹤，鼎虎革豹未济狐。载鬼一车豕负涂，先张之弧后说弧。奇奇怪怪浩以博，湘累取以为范模。东皇太一九霄下，百灵护驾飞龙趋。云中之君俨帝服，眇视四海翔天衢。尧女舜妃两婵娟，想见当年泣苍梧。大少司命尾东君，倏来忽逝纷驰驱。河伯白鼋弭英辅，山鬼赤□□□□。桂酒椒浆奠瑶玉，鼓迎箫送鸾凤舆。佳人在望□□□，□君不见心踌躇。采芳馨兮日将暮，有所思兮甘糜躯。吾王不寤蛾眉嫉，知心惟有寡女媭。一士葬鱼亡楚国，而况他日秦坑儒。我诗颇似贾谊赋，敬吊先生空嗟吁。"
"读书遇难字","宋末元初","方回","痴癖好冥搜，忘忧亦解愁。划逢难字窘，遍取韵书求。忠恕闻何博，昌朝辨亦优。孚尹能进业，燠休勿包羞。"
"读孟君复赠岳仲远诗勉赋呈二公子","宋末元初","方回","维岳武穆王，复雠议不合。老桧卖中原，神龙困蚁?。维孟忠襄公，缓兵策弗纳。清之三京师，万众死者卅。憸党梗国论，孰与噬而嗑。世事可流涕，循至虞不腊。秦郑两奸驵，百年棺已阖。骨朽遗臭在，厥后极茸阘。岳氏家几传，阳羡溪山市。故书三万卷，金石烂模拓。孟氏神童孙，卜宅占苕霅。诗声鸾凤鸣，众作扫蛙蛤。猗欤先王公，百战动摧拉。身在国庶几，心与天响答。造物报勋裔，纵未黄其閤。各各神仙姿，不受尘土杂。臭味崇芝兰，情谊笃鹣鲽。著我珠玉间，鬓蓬愧衰飒。冷话暗灯火，清宴倒壶榼。时凭城边楼，同望湖外塔。二豪马蹄花，春堤厌蹴踏。而我枯如僧，山肩一破衲。未甘脱儒冠，萧寺求挂搭。终不望汉廷，安车聘申盖。顾独喜结交，勿疑朋簪盍。同道吻漆胶，开诚去栀蜡。将相棨戟门，六辔驾群軜。七十返初服，无复韨韎韐。岂其珠履中，不许青鞋靸。"
"读孟信州和方亨道六月雨时当雪天改为欲作雪先作雨次韵","宋末元初","方回","欲作雪，先作雨，十月墐户入室处。东作丰登未可期，南方瘴疠已堪禦。去年雪不及腊间，霜天桃杏敷红颜。今年夏竟无冰卖，富屋钱谩堆如山。秋来数郡融风烈，万舍烟灰千屋拆。骄阳失性化为霖，鞭蛟笞龙精髓竭。救火救水不少閒，民生下土何其难。此时早降六花瑞，时寒休徵犹可还。雁低楼外彤云起，万里北风开爽气。雨声一变为霰声，霰效前驱雪踵至。古称民以食为天，天欲饱民殊易然，但恐燮理无真贤。果能燮理得真贤，岂不一白二白三白年年当有年。"
"读放翁诗作","宋末元初","方回","放翁六十二，起家守严陵。三稔即祗召，礼闱直青绫。虚翁四十九，外补当兵兴。七稔始受代，万死脱怨憎。放翁□□豪，决起天池鹏。短章异大篇，往往蛟龙腾。虚翁亦嗜诗，瘦骨枯峻嶒。欲和郡中作，百冗嗟弗能。曩读剑南集，几夜挑孤灯。今兹一再读，愤气填我膺。公昔承平日，从容泥轼凭。啸咏遍泉石，醉乐多宾朋。而我值变故，祸患来相仍。撚须意少暇，晓夕惟战兢。拙稿千取百，秋暮号蝉蝇。仰望子陆子，绝意天阶升。忽梦一老仙，电眸齿如冰。手执玉如意，坐控琴高鲮。指麾若讲授，揖我谓我应。大道有坛陛，所□□级登。汝年故未耄，亢健侔霜鹰。乞汝九万笺，但勤攻剡藤。异日大罗天，后车许汝乘。西风萧萧凉，桐江碧澄澄。秘诀隐丹崖，古刻刓苍棱。万重云雾间，往问南山僧。"
"读素问十六首 其十六","宋末元初","方回","三品别贵贱，四制定奇偶。主病则用之，上药或弗取。得士寒畯可，量才世胄否。豕苓鸡壅言，吾亦闻庄叟。"
"读素问十六首 其十五","宋末元初","方回","鬼臾区所陈，太始天元册。后世言阴阳，胥于此焉出。九星首天蓬，遁甲云古术。要是秦汉间，良医所祖述。"
"读素问十六首 其十四","宋末元初","方回","用针取工巧，用药称圣神。伯高不尽言，极艺未易臻。针法今鲜传，甚于药杀人。与落庸医手，寡欲全其身。"
"读素问十六首 其十三","宋末元初","方回","三阴与三阳，应天之六气。五行加相火，于地分六位。羲画箕子畴，恐亦出此意。汉儒灾异学，可择但勿泥。"
"读素问十六首 其十一","宋末元初","方回","故贵或脱势，封君有败伤。良医所不治，其人神已亡。秦汉以至今，此事纷披猖。失侯可种瓜，奈何失国王。"
"读素问十六首 其十","宋末元初","方回","尝富后乃贫，其病名失精。尝贵后忽贱，病又名脱营。区区得丧间，性命系死生。不有穷愁者，著书如虞卿。"
"读素问十六首 其九","宋末元初","方回","病人有谷气，面黄无不瘳。黄不欲太明，如缟裹栝楼。相工摭绪馀，喜色占眉头。得非许负术，亦从岐伯求。"
"读素问十六首 其七","宋末元初","方回","窭人冒杀气，感寒多两伤。贵者不其然，所患由高粱。美石能发瘨，芳草能发狂。喜怒不中节，邂逅身亦亡。"
"读素问十六首 其六","宋末元初","方回","反治非反治，缪刺岂缪刺。不同将无同，不异所以异。寒热故殊途，左右肯易位。圣贤善用权，初不失经意。"
"读素问十六首 其五","宋末元初","方回","素问虽医书，读之患不精。大可用人国，小亦可用兵。行所胜不胜，逆从决死生。勿待阴阳间，关格不相营。"
"读素问十六首 其四","宋末元初","方回","煌煌金兰室，历历玉版文。伏羲之所为，传逮轩辕君。妙测天人际，岂徒针药云。予实有左癖，此岂非三坟。"
"读素问十六首 其三","宋末元初","方回","上古僦贷季，色脉通神明。人处禽兽间，于物澹无情。针石有不用，祝由足移精。世降尚毒药，一误百祸生。"
"读素问十六首 其二","宋末元初","方回","真人古不死，变形能登天。圣人乃其亚，在宥亦长年。尧舜寿踰百，犹若腒腊然。后世妄庸子，多欲求神仙。"
"读素问十六首 其一","宋末元初","方回","昼夜雨不止，旬馀复旬馀。垢衣裹弊絮，念已朱夏初。逆旅何可处，出门但泥涂。属时乏美酒，积闷无由除。翻阅故箧中，偶得黄帝书。维昔世未季，曰土牧田驹。五运今未测，飘骤将焉如。大谷十二俞，孰砭斯民瘉。"
"酒戒","宋末元初","方回","老身偶不饮，终夜不能眠。客枕味最恶，客肠思欲穿。一夕饮踰量，终日不能起。虽非必死病，亦有可死理。愚者禀气浊，贤者禀气清。保此元神者，无以物丧精。惟酒足忘忧，无之固不可。少饮固自佳，过饮将杀我。"
"铅山虞华甫往谢叠山枋得君直为书耕隐二字今年八十一其子舜臣字舜民来见尝师君直年四十九求赋耕隐诗","宋末元初","方回","君直不可见，见此长虹吐。使其尚未死，年始七十五。当时书此字，赠我老华甫。今年八十一，仍卧旧处所。谢公名太盛，杀身甘荼苦。虞公不竞名，躬耕隐村坞。有名无名间，俯仰隔今古。直木先剪拜，明膏自煎煮。何如牛背上，一蓑弄烟雨。所以马少游，伏波非所取。"
"偶书 其二","宋末元初","方回","一夕五七起，起辄搔我头。明月挂檐前，独饮凭危楼。清晓上参井，黄昏移斗牛。残暑未云退，幸已臻新秋。天上有银河，化酒还肯不。大醉更无梦，小醉亦无愁。"
"偶书 其一","宋末元初","方回","一日无酒饮，一日意不乐。一夜无酒饮，一夜睡不著。后生殊未知，老人今始觉。万卷漫读书，千金空服药。我有一杯酒，大胜凌烟阁。酣歌脱头巾，毛发动褒鄂。"
"偶读易兑卦衍朋友之义送历阳广文倪耕道应渊","宋末元初","方回","易象丽泽兑，朋友以讲习。设官为之师，义取互相益。六位六爻画，分明如六人。君子不可疏，小人不可亲。初以刚居下，不与四为应。和兑未有疑，吉士故可信。二以刚居中，承三其人柔。孚兑内不感，有吉无悔尤。六三柔失位，其凶曰来兑。来兑欲媚我，妄说政可外。九以刚居四，六处三五间。商度久乃决，在恶三之奸。五象师之位，刚德既中正。上比六见剥，愿勿信彼佞。极说不知已，引三之柔类。此道未光大，正人所遐弃。一令而民说，燮调奠乾坤。一言朋友说，师道亦云尊。大哉说之道，惟以刚为主。师友相与间，柔佞谨勿取。"
"宿包山杨明府宅 其一","宋末元初","方回","十年共艰难，老友杨明府。贤令实所赖，拙守何足数。尚忆纷纭初，天地沸鼙鼓。穷山古未见，倏忽集万马。家财吝不捐，宁保杀与掳。公一无所爱，什器亦遭斧。我书寄歙山，万卷弃草莽。即令两秃翁，衣破缺纫补。独有浩然气，依旧塞□□。□□白云村，连榻晓共语。"
"宿包山杨明府宅 其二","宋末元初","方回","今日到桐庐，登堂拜寿母。□□□□□，□□□□□。人间富豪儿，吾事弗如汝。汝纵□□□，□□□□□。□□□□□，□□□□□。"
"宿包山杨明府宅 其三","宋末元初","方回","谁实生成之，谚谓慈父母。彼锦衣玉食，及朱弦镂簋。公但宝一砚，百倍似胜汝。我眠公浩唱，犹有半夜许。可亲未易别，依依睇烟雨。"
"宿西畴曹教授宅","宋末元初","方回","宿羽同夜林，天明各分飞。人生尘土内，别易会合稀。我自钱塘来，君从宣城归。初喜望颜色，昔癯今似肥。细视久乃觉，翛然不胜衣。老至故当尔，閒心厌尘鞿。户门岂可忽，仕宦未为非。迩来三径荒，园花减芳菲。政坐行作吏，耕稼始愿违。子婿环我前，设席灯烛煇。邃庑考画鼓，崇盘荐琼蕤。友道比衰丧，闻客扃重扉。独此意不然，壶倒觞屡挥。酒醒日已出，行行穿山围。回首重回首，晴川渺烟霏。"
"寄许太初","宋末元初","方回","忆昨与君同榻时，奇温叠重狨豹皮。醉卧呕吐污茵帐，君不诮责予不知。一从建康出城去，七里八冈泥涉路。一步一滑不可度，始复思君寝处处。幸有笋舆犹得乘，其实不胜其战兢。句容破店无卧榻，一夜打坐如禅僧。老顽穷健耐辛苦，地角天涯迷处所。客中知我何如人，店妪无赖肆讥侮。蹉跎六十二年身，明日又见新年春。祇应独坐思乡客，犹胜孤征失路人。"
"寄还程道益道大昆季诗卷","宋末元初","方回","山水吾州称绝奇，间生杰出当如之。不行天上五岭路，焉识人间二程诗。无逸幼槃金华似，才翁子美欧阳知。怒流汹涌各分派，万折到海夫奚疑。"
"寄题九华苏君明甫梦牛亭","宋末元初","方回","融融泄泄非烟雾，金门玉堂严陛枑。上帝高居朝百灵，神人真官俨无数。九华种德萱堂仙，许傍红云听韶頀。琼林宴罢偃霓旌，诏赐麒麟引归路。似牛非牛斯何祥，梦觉生此玉树郎。渥洼汗马实非马，洛洞髯珠谁谓羊。天上真龙世莫测，例晦头角韬晶光。梦中之牛颇类此，岂果啖刍甘服箱。忠臣事君比蝼蚁，慈父爱子号豚犬。鸠雎夫妇雁兄弟，托物取象意微婉。冉耕伯牛司马牛，大贤名字何赫烜。得非此母奇此儿，他年负重能致远。绣舆羽卫归蓬莱，奇徵异兆犹昭回。作亭大刻梦牛记，银黄上冢兼荣哀。函关道士驾西迈，万岁树精焉在哉。邂逅便当知止足，拽转鼻头归去来。"
"寄题云屋赵资敬启蒙亭风雩亭二首 其二 风雩亭","宋末元初","方回","昔人筑雩坛，群巫此歌舞。骄阳煽蕴隆，吁叹以降雨。良辰岁时和，遗迹林壑古。枯蘖换槁叶，芳荑抽宿莽。徜徉沂水上，童冠七或五。春袖风乎兹，缋绣无火黼。千载想佳人，不仕东国鲁。异彼三子撰，圣师独予取。吾友赵隐君，笑唾卿相组。猿鸟听新咏，点瑟时一鼓。汉歌曾罔闻，楚台未渠数。泠泠列禦寇，肯尔哙等伍。"
"寄题云屋赵资敬启蒙亭风雩亭二首 其一 启蒙亭","宋末元初","方回","坤三变艮山，天一生坎泉。注谷未浩浩，滴石初涓涓。君子观厥象，有若童稚然。更历几险阻，然后为巨川。始教及龆龀，成功从心年。夫人可为圣，往圣敢自专。果行誓必往，江海迷溯沿。育德滋无穷，昼夜鸣潺湲。云屋有遗老，凿渠玩清涟。时时汎羽觞，坐致兰亭贤。曷时亦酌我，同赋临流篇。"
"寄题吕常山平章锦绣香中","宋末元初","方回","修善过如修亭馆，种德高于种花木。四时芳菲人不知，蜂犹有鼻蝶有目。公心一寸春万宇，好事如麻不计斛。将相富贵世不少，钟鸣夜行鼎折足。我公之游追张良，我公之隐胜梅福。犹忆妙年伐鬼国，二师击宛骑斩郁。独乐先生五亩园，大庇寒士万间屋。图形已上功臣阁，投老未数王官谷。千葩万卉春昼长，范蠡西施著膏沐。锦天绣地香中醉，汉相政窘千金牍。一品閒身释衮衣，万古芳名垂汗竹。红霞蒸处几东风，会见瑶池三度熟。"
"寄题朱信州自闲堂","宋末元初","方回","吾师魏华父，庵以自为名。自庵有类稿，其文世盛行。吾友陈寿夫，堂以自为号。谓予可言诗，玉成有大造。上饶朱使君，燕居题自闲。此自指何处，专指方寸间。闲眠与闲防，暇字匪二义。自防乃自暇，只是一个自。子思慎其独，使君资之深。自身闲不难，先当闲自心。"
"寄题张受益会清堂","宋末元初","方回","伏生年九十，腹贮秦坑书。终童年十八，手掷汉关繻。一老一妙年，智勇夫何如。两皆济南人，禀受风气殊。乾坤妙融结，山水清有馀。钟贤代不乏，一变可鲁儒。吾友子张子，世于此焉居。乌哺奉甘旨，鹓行赞都俞。将指许假道，荣哉兼熊鱼。甲此一都会，筑堂冠盖趋。万象纳户牖，八荒来庭除。阳丘古邑南，均是宅一区。粗中必有精，所见独异诸。人见花与竹，我见皆道腴。彝鼎日玩弄，简册日卷舒。拔出形器上，漉水月本无。譬若椰子腹，中有万卷储。何必西域贾，剖股藏明珠。矢诗说解悟，指天撮空虚。何如登君堂，啸傲倾觞壶。"
"寄题汪称隐海阳船亭","宋末元初","方回","望之有若船，其实止一亭。世情作风涛，平地有沧溟。中裁宫室制，外肖舳舻形。片帆可万里，眇视蛟龙腥。吾友汪定翁，积世家海宁。海宁亦海阳，难考山海经。季子栋此宇，世皆称宁馨。乘桴否运革，作楫良辰丁。漳饶两分教，奕叶家毡青。记者弘斋老，文辞摇斗星。不慕蓬莱岛，不求楚江萍。野水无人渡，何时一扬舲。"
"寄题沈可久雪村","宋末元初","方回","吾闻昔人善赋梅，尝是梦中见春来。前村深雪天未晓，焉知昨夜一枝开。江村一雪复一雪，三白丰年与玉屑。多事诗人要閒管，想像高唐写奇绝。真曾质明杖屦无，前随牧童后樵夫。暗香何处费摸索，寒生吟癖浩然驴。平生我有脊梁铁，明年八十冻不折。卿用卿法自雪村，横斜独玩书窗月。"
"寄题松江下砂唐氏竹友","宋末元初","方回","赵子昂书今第一，竹友二字大踰尺。结交此君者为谁，松江其家吾未识。想见彷佛如渭川，千亩比封环乃宅。根竹可曾掘作鞭，笋出不忍煮为食。青琅玕栖紫凤凰，可待九成击夔石。老夫客居杭州城，一苇可航不三日。不问主人即直造，谁知亦复有此癖。梦到霜松雪梅边，龟壳踞兮蛤蜊食。取此三友并友之，月明半夜吹长笛。"
"寄题畅上人文溪别业诗","宋末元初","方回","爱僧予尤爱诗僧，千偈万颂传五灯。寒山拾得两奇绝，妙压神秀卢慧能。四明北郭四十里，文溪之名四海称。文溪上人貌古怪，吟坛突兀高千层。我虽未到燕坐处，想见藓薜枞行藤。上之所陟耸楼阁，星辰日月危栏凭。下之所种足锄耒，芋菔黍粱满甑蒸。有时挑包大都会，省台贵显皆其朋。紫阳山叟年八十，吟号夜蛬书秋蝇。厥今流俗所不齿，独肯惠顾谈上乘。门前车马热如火，兀坐相对森寒冰。气臭吻合风味似，万里可并横坐肱。文溪文溪有别业，松阴百谷禾千塍。何当插翅渡潮海，月门吾敲堂吾升。春华樱李杏桃药，夏果榛椇莲藕菱。西风九日东篱菊，十月早梅霜霰凝。短才题咏匪骚雅，有愧蹇羌惭观兴。公诗自是第一等，纸上龙变青云蒸。文溪有集定脱稿，庶越韩门岛可澄。老夫所作岂敢并，雕鹗风前跧冻鹰。谁欤作记已六载，敢不服膺今戴凭。"
"寄题曹氏居竹","宋末元初","方回","维古修竹乡，君子世此居。厥壤既宜竹，种竹环其庐。根不取马箠，笋不供盘蔬。永保岁寒盟，子孙乐只且。老夫何当曳长裾，一窥旌节旧门闾。华亭岂羡扬州鹤，松江自足冯驩鱼。田园伏腊颇有馀，竹中明灯夜读书。"
"寄题婺源戴氏苍山歌","宋末元初","方回","大苍山，小苍山，有若醉翁亭外滁山环。万梅万竹万松柏，万岩万壑超人寰。河洛以来万万卷，上至姚姒下孔颜。蝇头细字藏数世，晁张韩柳笔追还。三道八韵果何用，时文之学久已删。星源幸有此一老，妙龄早悟向上关。明年古希满七十，不知京洛有尘阛。花间自与莺蝶赏，果熟朝共猿猱攀。文人才士过从每樽酒，樵夫牧子亦许荆同班。海内一统三十载，书文车轨过荆蛮。捐轩弃冕考槃涧，清朝乃容此士閒。神仙窟宅何可到，蓬莱弱水隔险艰。安得插翅一飞往，穿深憩密弄潺湲。王摩诘心似可拟，陶渊明径焉能扳。既而思之各有分，命所当得天不悭。大苍山，小苍山，此非百顷之家不能办，游人未易窥豹斑。题诗寄往聊想像，我有把茅独蜗跧。"
"寄魏珍卿","宋末元初","方回","五十年登静老门，八男今见九曾孙。浮生变幻□□□，□事艰危讵忍论。三级浪知龙有种，九皋声喜鹤犹□。□□舟畔书帷旧，酒醒灯前欲断魂。"
"得老","宋末元初","方回","方腴前臑与同甘，茄瓠朝朝满菜篮。万马昔从行漠北，一蓑今得老江南。将军夜度弹筝峡，处士秋栖挂篰岩。予夺喜嗔两堪笑，暮三何必胜朝三。"
"断河酒楼得花字落字二首 其二","宋末元初","方回","六客三老翁，范张雅善谑。逆耳两能受，傍观殊错愕。当其未醉时，容言极温恪。美俗誇英多，玄理探敷落。罚?弗少恕，谈锋遂相斫。傥非德将之，岂不咎狂药。红尘玄都观，玉树临春阁。此感独慨予，默然引深酌。"
"断河酒楼得花字落字二首 其一","宋末元初","方回","忽此四十载，弱冠来京华。缪乘朝士马，偶驾刺史车。谤墨满褚笥，战血腥干铘。良喜返初服，草屩牧羜豭。曷乃浪复出，头雪眼已花。市人幸不识，徒步趋酒家。惊倒道上客，高楼何欢哗。醉卧忘解衣，巷瓯朝鸣茶。"
"晚登会真道堂望庐山大江作","宋末元初","方回","春风燠江城，楼台眩桃李。高堂一临眺，傍观谓予喜。予心实不然，俯视悯群蚁。通衢鬨尘埃，委巷困泥滓。膏火煎熬间，樊墙限茅苇。溷处杂酸呻，清思何由起。别有天地宝，注此两眸子。北拱五老峰，西倾九派水。冥冥淡烟外，烱烱残雪里。元气所融结，万古奠南纪。中有不死人，神游常在此。安得月明夜，啸风控赤鲤。导迎呵江神，殿护叱山鬼。脩静无谈玄，慧远勿析理。亦不用湘灵，瑶瑟鼓葱指。稽首青莲仙，大雅叩吟髓。前陶后苏黄，相与奏宫徵。灵文九霄秘，玄关一时启。恍兮发浩歌，洞见开辟始。回谢人间世，日夜虱生虮。腥腻缠臭帤，闻此秽或洗。黄冠似予知，具茗亦粲尔。归卧不成眠，汲井漱寒齿。"
"望南山别峰见树间烟出知有隐者","宋末元初","方回","南山有别峰，石树相因依。兹晨偶流目，遥见青烟微。未知此林下，谁家掩荆扉。我亦欲一往，结茅纫槲衣。秋饭所种粟，春羹自生薇。今年四阅月，孤城闭贼围。当其薪粲绝，无翅何由飞。客谓郊关外，似觉事转非。岁俭剽夺急，村荒游徼稀。豺狼方磨牙，择人以自肥。市隐世态恶，岩栖心事违。四海岂不广，惆怅将焉归。"
"梦东坡先生","宋末元初","方回","夜梦东坡公，分我龙脑香。玉指撮冰雪，佩之鞶带囊。江湖衰老踪，十度游浔阳。始入紫极宫，勉和琼田章。太白实首唱，继以双井黄。此诗岂容续，束缊侪朝阳。孺子可教欤，驭风来帝傍。跛鳖傅羽翼，恍惚追龙骧。文通五色笔，尚为文字祥。公名蔽天壤，谁敢邀馀光。再拜眉山集，一上秋声堂。残馥果容丐，永流千古芳。"
"淡竹岭农家","宋末元初","方回","茅坞石巉岩，无云亦有岚。纸材槌稚竹，泉笕穴枯杉。跣足何曾袜，赪肩或不衫。邻家石茶磨，妇借自能担。"
"清湖小酌得生字","宋末元初","方回","泯默抑幽抱，低回挫高情。肥遁夙果决，羁旅犹牵萦。华摭有旧习，冷嗜无新营。醲鲜世所竞，褒博日以轻。小人徇流俗，君子怀友生。浮?岂不浊，澄渊元自清。丹枫昔雁落，绿柳今莺鸣。蛰潜脱寒语，孳乳陶舒明。推排故已顺，会合讵易并。燠景敞重屋，芳物绵修城。愧乏丝竹奏，劣奉殽蔌擎。张子霏玉屑，赵老宣金声。予辩亦稍纵，遑恤听瞩惊。邂逅一兹醉，逝之南山耕。眯目眩迅辙，刚心谢尘缨。彼我跬步间，奚翅重溟瀛。"
"续苦雨行二首 其二","宋末元初","方回","忆昔壬午杭火时，焚户四万七千奇。焮死暍死横道路，所幸米平民不饥。火灾而止犹自可，大雨水灾甚于火。海化桑田田复海，龙妒裸虫规作醢。定嗔网罟欲取偿，稍借人充鱼鳖馁。"
"续苦雨行二首 其一","宋末元初","方回","龙至六爻为亢龙，三三为九其数穷。三日为霖今九日，便晴田事亦无及。全吴富庶推第一，谁信杭州无米籴。邻翁耳语某所有，夜持布囊分一斗。老夫但笑不敢嗔，尧九年水无饥民。"
"舂硙吟","宋末元初","方回","槁木岂有情，顽石且无知。何术使之动，不假人力施。纬竹以为车，堰水江之湄。湍流既迅急，枢轴为斡移。朽杵辄雀跃，死磨犹骥驰。一日殆百斛，成功归簸筛。吾闻往古初，冥冥若愚痴。火食尚未悟，人与禽兽嬉。圣智既有作，便利无不为。机事至此极，机心开自谁。所以桔槔人，旁贻瓮汲嗤。马本龁草物，教之谙战鼙。铁若不入冶，焉有剑与锥。工械日以广，生灵日以糜。平生子方子，拙直为人欺。见巧终不喜，讽此舂硙诗。"
"辅德庙碑歌","宋末元初","方回","绿之渚兮浣侯衣，青厥蟾兮神所依。未壮而逝兮匪夭，白首者拜兮莫之敢非。潮来兮潮往，侯朝出游兮夜归。侯昔家兮今庙，奠椒醑兮神其我釂。渺渺兮绿之渚，子陵在上兮子胥下。羊裘孔乐兮鸱夷犹怒，勾吴炎汉兮俯仰今古。侯之愿兮天不违，保我民兮靡兵靡饥。水无蛟蜮兮山无貙豹，有蘋有芷兮岁其报。彭殇共尽兮孰尽而神，不死者心兮幻者身。雨八荒兮先我桑梓，刊此石兮百世之史。"
"野趣居士杨公远令其子依竹似孙为予写真赠以长句","宋末元初","方回","尔来画工工画花，俗眼所识惟纷华。牡丹百卉鬨蜂蝶，芙蓉鸳鸯相交加。大为屏帐小卷轴，堆红积绿供□奢。高人瞥见付一笑，妇女小儿争惊誇。我爱杨君画山水，要自胸中有妙理。巴东巫峡猿夜鸣，洞庭潇湘雁秋起。皓月明河万里天，淡墨扫成顷刻耳。旧与结交三十年，今老而归识其子。是父是子皆诗人，每一相逢佳句新。西风萧寺父谓子，写此前朝朝士真。自言画是作诗法，状貌之外观精神。忽似老夫对明镜，翛然雪鬓乌纱巾。野态愁容本难画，问言何得此奇怪。得诸苦心熟在手，郢人斤斧由基射。腰围不用黄金带，象笏紫袍贫已卖。只消结束作樵翁，看山独立长松下。大杨居士醉曰然，小杨居士呼来前。眉间更著□毫一，缥缈诗仙仍酒仙。汝不逢我作郡年，此直当酬百万钱。今既无此无可言，聊复赠之歌一篇。"
"雪中汎舟","宋末元初","方回","诗翁汎雪船，动趣两三篇。未快看梅眼，空流忆酒涎。□□冲冻凌，饥雁起荒田。儿女牵衣处，新春入暮年。"
"雪后楼望","宋末元初","方回","健走看肥马，饥号念冻乌。聊须辟窗户，何敢犯泥涂。枯木痴如死，遥山淡欲无。寒天古城外，谁共醉澄湖。"
"龚侯玉豹图","宋末元初","方回","龚侯之先楚两龚，远孙挺挺有祖风。五鼎食肉不挂意，万卷读书曾用功。草字隶字各神妙，古诗律诗俱豪雄。虽有一癖好画马，不比人间凡画工。飒爽脩髯雪三尺，长安市上无人识。等閒幅纸写骅骝，或者终身求不得。我未尝求忽得之，袖出玉花骢一疋。开卷如闻嘶风声，蹴踏青天炮霹雳。曹霸昔遇唐明皇，画出此马真龙骧。黄金拜赐南薰殿，赫奕门户生辉光。升平难保金易散，晚岁奔波逃战场。却得少陵诗一首，名撑宇宙相悠长。龚侯不干万乘主，但欲追寻穷杜甫。老笔一洗韩干肉，天闲至宝落环堵。诗非杜甫画胜曹，无乃心神漫劳苦。龚侯此笔游戏耳，别有文章垂万古。"
"喜雨晴","宋末元初","方回","骤雨送残雪，山涧没半膝。悠悠入深溪，想复高数尺。赤土流水红，青土流水碧。寸步阻烂泥，诗眼返自德。维兹九江路，巴蜀通大驿。今事既不然，取道浮梁侧。西偏数巨港，春涨辄泛溢。无桥复无船，仆曹为予戚。老夫负胆气，动为万里役。江河淮湖间，径度无怖色。恭惟天所棐，岂不在正直。但行无所苦，前路皆晴日。"
"喜赵宾旸杨华父两儿两女互姻","宋末元初","方回","十年役严陵，心服赵宾旸。绝口不言贫，其气常扬扬。一诵贯千古，一醉举百觞。俗士或近之，白眼视昊苍。包山何巍巍，子云孙姓杨。江海一扁舟，倒屣倾侯王。见人有疾病，赐以药饵良。朋友负微过，责善尤谆详。两翁我独识，非狷亦非狂。两家结姻好，古道颜色光。赵男与杨女，年向十五强。一朝驰聘币，互写红笺长。赵有五岁女，杨有五岁郎。是日并纳采，酒雁填高堂。两翁自为媒，两家门户当。匪为门户当，芝兰同一香。不羡积金璧，不受丰缣缃。各喜所脔婿，诵书声琅琅。已能临法帖，已解工诗章。何惭昔羲之，坦腹双东床。"
"喜宾旸归","宋末元初","方回","鲁翁秀山归，虚翁钱塘留。虚翁秀山来，鲁翁钱塘游。中秋前三日，西东各登舟。及至中秋夕，两翁空相求。是夕亦无月，欲饮无朋俦。重九谓胥会，独醉南山秋。风雨更旬馀，掩关空室幽。忽闻落叶响，野屦穿林陬。惊视乃鲁翁，虚翁失百忧。急呼一斗酒，果茹与儿谋。俗态定难诘，时事勿浪筹。默酌无一语，世人知此不。"
"富阳田家","宋末元初","方回","自从丧乱来，懒复治生事。行行过田家，因之动幽意。早稻青已黄，晚稻亦垂穗。霅霅割稻声，自与割草异。是时秋欲半，蒲柳风日脆。儿卧牛自行，客熟犬不吠。螃蟹出篱间，茅茨临水际。使吾劣有此，亦足活老稚。宦学四十年，进退两不遂。扶犁手尚可，奈无可犁地。"
"寒士吟","宋末元初","方回","小贪咂蚊蝇，大贪噬豺狼。此类殊不少，毒虐纷披猖。独彼寒士者，自身无衣裳。唧唧如蟋蟀，与人忧雪霜。平生谨绳墨，丝铢较词章。寒士苟无命，低垂困名场。风尘一以起，盗贼腰金章。寒士但忍饿，颜色无晶光。豹胎紫驼峰，不到寒士肠。斧砧斫将相，寒士亦不忙。"
"寒燠","宋末元初","方回","仲秋帆清湍，单衣滴垢汗。曾不两朔望，拥绵炽炉炭。万古正如此，寒燠顷刻换。愁人苦夜长，志士惜日晏。何似酩酊翁，懵不辨昏旦。百年会有尽，一朝非所患。"
"彭湖道中杂书五首 其五","宋末元初","方回","每逢田野老，定胜市廛人。虽复语言拙，终然怀抱真。如何官府吏，专欲困农民。"
"彭湖道中杂书五首 其四","宋末元初","方回","四月农家雨，新晴冷似秋。炊烟笼屋润，田水破塍流。老父携孙子，牵耕教小牛。"
"彭湖道中杂书五首 其三","宋末元初","方回","阴风号乱树，薄日照荒原。古堠泥埋字，空庐棘障门。无人天欲暮，谁谓不销魂。"
"彭湖道中杂书五首 其二","宋末元初","方回","近传群盗息，稍免大军兴。闭户闻村学，挑包遇野僧。篱间犬见客，狂吠极堪憎。"
"彭湖道中杂书五首 其一","宋末元初","方回","一夜大雷电，神喧复鬼哗。横冈风折树，涨路雨颓沙。小小閒篱落，依然自野花。"
"景安录示旧雪诗拟简斋走笔赋所感奉谢","宋末元初","方回","名都十万户，拥貂者为谁。一二达官外，絮纩或无之。南雪压瘴疠，此事不可迟。寠人既云众，速霁斯为宜。天公作恶剧，十日韬晴曦。平地尺未已，塞门湮途岐。少年未更事，骇谓如此奇。危登或深泛，一酣倾百卮。今年老更穷，客炉拥尪羸。稍稍穴窗隙，缩首略一窥。未卜麰麦王，但悯乌鸟饥。大儿寄书来，土冻菜本萎。归家煮荒荠，一饱亦肉糜。宁当卧袁安，何用访戴逵。答云有故人，贻我幼妇词。未妨三十韵，一酬带间诗。"
"暑中閒咏六首 其五","宋末元初","方回","叹息归来晚，园林亦自都。疏篁新茁笋，乳燕倍添雏。喜雨诗成轴，看山画作图。酱醯资豆麦，伏近笑无储。"
"游石头城","宋末元初","方回","卧龙起草庐，扶汉有馀忠。欲结紫髯客，共追黄星公。一言根本定，万里氛翳空。指此为虎踞，长啸吞西风。夫岂樊吾圃，以虞他人攻。乌林逸元恶，入蜀怆途穷。汝亦赵佗辈，区区帝江东。吾意本谓何，剑佩殊不同。后来矫虔人，藉口欺盲聋。九折剑阁栈，一泥函关封。盗贼柄干将，奸雄非英雄。老我吊古癖，徘徊梵王宫。城坏遗甃泯，江徙孤岸穹。中原芳草外，战尘春濛濛。酒尽欲下山，目极斜阳红。"
"湖州推官史彦明碎妖石","宋末元初","方回","君不见杜子美，搜诗益州城西门，所见石笋双高蹲。欲募壮士掷天外，使人不疑见本根。又不见韩退之，□□□□怜愚民，枯株朽木事为神。偶然题作木居士，便有□□□福人。安吉古庙李卫公，有一怪石左庑中。不知始初孰舁致，矫诬妄诞欺吴侬。诸欲杀人劫盗者，牲酒奠祭骈群凶。狂魂滞魄诧凭附，乞灵徼福撑虚空。忽值湖州推官史，□如明月清如水。集众搥之百杂碎，弃置沟渠同粪矢。南方淫祠百且千，焉得一一皆若此。"
"湖堤雨中夜归","宋末元初","方回","夜雨昏昏欲雪天，数家灯火北山前。乡心认作桑麻路，忽有湖船奏管弦。"
"琵琶亭感旧","宋末元初","方回","桑落洲前路，江流自北南。美人何处在，劫火殆难堪。津吏苛鱼税，沙民卖席帆。情知白司马，到此湿青衫。"
"登屋东山作","宋末元初","方回","我生篾拘束，萍梗堕游宦。迟暮齿发落，归来岁已晏。□□一纪前，罢官避谗讪。故人为买地，诛茅偃岩涧。忍饥苦不坚，浪出蹈忧患。缪遭千骑拥，动阅万甲擐。亦尝排九阊，稍纳小臣谏。途穷事已去，运尽泪空潸。狼虎恣吞噬，鬼蜮肆亵嫚。岂料全性命，复此莳葵苋。坏屋如敝衣，随意补破绽。北檐著马槽，南墙葺羊栈。东山一何高，癖习喜登覸。荒蹊乏耘丁，褰裳现■骭。百谷锁密雾，秋阳一除铲。聚落草树分，耕畬冈陂间。凄其寒事迫，天意欲过雁。蕴隆兹可虑，旨蓄焉所办。曰予本窭士，枯淡少小惯。但恐涸辙鱼，生望绝罩汕。赀用傥粗给，终老寄衰慢。不然弃去之，七泽钓葭薍。蛟龙无定宅，麒麟不受豢。眯目埃堁儿，孰能判真赝。"
"登高临大江","宋末元初","方回","客思忽不乐，登高临大江。风湍睇遥席，云岫思幽窗。淮蒌昔未茁，庐瀑今已淙。我本休官人，曷为栖是邦。中肠有所思，所思渺天末。戎徼融古雪，波浪日以阔。西从巴硖下，南与洞庭合。身无黄鹄翅，九疑不可越。宿负子钱急，岁收南亩稀。儿女望我还，岂不歌式微。彷佛汉阳树，突兀吴王矶。佳音或跫然，未忍轻言归。邻墙善蓍翁，盍往决咎吉。鬼神素所昧，忠信讵云忒。聚粮别里门，业已掉臂出。小俟麦风凉，马蹄患不疾。"
"筑城谣","宋末元初","方回","从军去筑城，不如困长征。从军去掘堑，不如鏖血战。古今征战立奇功，貂蝉多出兜鍪中。徒教力尽锸与杵，主将策勋士卒苦。君不见每调一军役百室，一日十人戕六七。草间髑髅饲蝼蚁，主将言逃不言死。"
"遇李尊师","宋末元初","方回","东城焉所适，有此松下风。更有竹万计，连山翠如葱。长廊无人白日静，古坛高殿秋阴中。云房锁扃帘幔捲，久乃忽遇星冠翁。一笑呼茗茗立具，坐对井边骧首龙。五十馀年阅此画，偶许后死频过从。畴昔共饮徒，十不见八九。升天岂其然，冢骨今定朽。老夫起立意欲去，尊师顾谓已温酒。人生一刻快意难，何幸有酒浇此口。屡劝不容遽上马，上马出门却回首。"
"释临邛记方物戏作","宋末元初","方回","昔人注尔雅，大儒以为诮。学诗贵多识，圣言厥有诏。下博梯上约，后进曷克劭。矧于点?间，懵弗省体要。俗喙仅能□，古吭略未剽。四声故㩈拘，六书本幻妙。嘑姓骇厍暨，辩义谑笃笑。往讹足可戒，夙是政宜肖。郊霓纵劣约，窗岫宁蹈眺。鲰也缺兹析，寸抱踏??。探架获尘帙，偶幸脱斯燎。壁蟫蚀心胸，不受俞扁疗。粝食忘调饥，微膏恋残照。幽暗发蒙篰，乖剌合券约。稍免杕杜辱，敢倚陬隅俏。虚空了无味，强作吴牯噍。税驾如还乡，舍爵欲告庙。一方笔千名，拟谟贮深峤。桑榆老秃翁，廊肆付周召。讵思玉豉饵，岂羡金盐釂。庶异速朽子，霜原委荒烧。眼前黄口儿，曲踊诧壮少。但喜觥醽醁，靡肯囊熠耀。吾衰□□苦，汝健骋轻趬。布谷会有时，焉得常鹯鹞。"
"韩蕲王湖上骑驴图为王孙叶叶赋","宋末元初","方回","取日虞渊战临平，鼓起金山麾伏兵。既不画此背嵬军阵形，国容貂蝉佩葱珩，军容金甲马朱缨。又不画此生面真仪刑，昔王不肯专枢庭。清凉居士以自名，散遣万骑还屯营。独控长耳游林坰，林间坐石樵叟争。不无醉尉呵夜行，孰识朱门抗旄旌。王孙妙年万事轻，欲蹈箕颍遗浮荣。龚侯淡墨胜丹青，作此灞桥风雪征。龙变不测人中英，谛观岂是寒书生。丈夫出处吾能评，不可长剑即短檠。得时用世身名亨，否哉履道幽人贞。叶叶用意何峥嵘，大司马侃孙渊明。"
"溯行回溪三十里入婺源县界","宋末元初","方回","军马所不到，大山夹长谷。千载几离乱，不知有杀戮。鸡犬何晏然，未羡鄠杜曲。连林望不极，春晚蓊以绿。其大至如椽，谓之猫头竹。苦竹尤清严，翠葆森矗矗。厥土最宜杉，弥岭亘冈麓。种杉二十年，儿女婚嫁足。杉杪以樊圃，杉皮以覆屋。猪圈及牛栅，无不用杉木。联筏下浙河，善价不轻鬻。山高高至天，爇灰艺畬粟。又有茗荈利，商贩给南北。忧旱不忧潦，脱如岁不熟。蕨萁与葛粉，槌捣代糜粥。岂若水乡人，动至售骨肉。丑陋羞冶容，健寿由寡欲。定非私此邑，大言誇美俗。行脚遍海内，久久寓辇毂。万端堕奸欺，往事杯水覆。曷不归乎来，于此擅幽独。崎岖荦确间，数步一匍匐。犹胜见贵公，膝行受耻辱。寒泉洗尘心，怪石醒醉目。野叟茅庐边，买邻愿兹卜。"
"猿獐图","宋末元初","方回","西征君子化为猿，似觉獐头未足伦。叫月三声万松外，可能浅草走平原。"
"稚虎","宋末元初","方回","槛车二稚虎，舁者过墙外。犬何自知之，怖慄窜墙内。万物各有气，遥感不待对。玉宝潜地底，九霄露光怪。一夫全其神，山灵百妖退。矧乃重华时，济济夔龙会。"
"路傍草","宋末元初","方回","野火燎荒原，霜雪日皓皓。牛羊无可噍，众绿就枯槁。天地心不泯，根芽蛰深杳。春风一披拂，颜色还媚好。如何被兵地，黎庶不自保。高门先破碎，大屋例倾倒。间或遇茅舍，呻吟遗稚老。常恐马蹄响，无罪被擒讨。逃奔深谷中，又惧虎狼咬。一朝稍苏息，追胥复纷扰。微言告者谁，劝我宿须早。人生值艰难，不如路傍草。"
"频至子由书斋追记游事","宋末元初","方回","行山稍已倦，径作坦腹卧。茗至即仰啜，即复起端坐。拓窗眼豁然，如见天宇大。金碧何太丽，玉雪不受涴。向来宴豢人，魂兮复谁些。积沙东西移，怒潮日夜簸。烟表越树细，云端海鹊过。人生仅如尺，倏忽分寸挫。万古一悲歌，悲歌孰予和。"
"漫兴九首 其八","宋末元初","方回","兴赋雍容诵麦陂，徐徐别颐用金椎。通身都是藏污罪，揖让如仪解说诗。"
"漫兴九首 其四","宋末元初","方回","半落酴醾雪，微舒芍药丹。薰风交割近，特地更春寒。"
"缫丝吟","宋末元初","方回","行役过桑野，适值丝事成。缫者无劳色，缫车无怨声。彼美冶容子，高楼吹玉笙。一夕缺俪偶，愤切含离情。被绮食珍鼎，迭欲生骄盈。蚕妇虽褴缕，君子未可轻。所以不可轻，能保秋霜贞。"
"鄱阳分水岭","宋末元初","方回","转山五七里，涉涧十百所。碎石铁蒺藜，锐石木龃龉。岂但行人难，亦复念我马。水涸尚自可，况乃值过雨。正月春气动，江南异北土。崖溜一已滴，奔湍怒如鼓。缅怀十载前，荆蜀及湓渚。大阃走铃檄，杂遝混民旅。此驿既已废，十步九榛莽。军行不赍粮，所至赖钞掳。中产得几家，迁避入深坞。穷户无一物，草棘障环堵。前冈二客来，望我百步许。意其为武夫，疾走蔽险阻。人情既可见，避兵如避虎。矧肯治私道，筑削费杵斧。丛篁鸣野鸟，黯黯天欲雨。老矣为此游，作诗记良苦。"
"醉吟五首 其五","宋末元初","方回","渊明年十九，谢公破苻坚。此时尚可为，未及出仕年。太傅一丘志，永言负东山。道子国宝辈，日趣晋祚迁。参军与百里，黾勉一纪间。典午竟已矣，于兹遂归田。至今会心人，仰高醉中言。"
"醉吟五首 其四","宋末元初","方回","窃评先民诗，尚复有长短。后进与兹事，我意终不满。语言岂不工，良欠旨意远。音节混淫哇，气习泥季晚。顾于五柳公，独左为刘袒。异哉晋宋间，有此昭华管。日以酒酹之，一□或百返。"
"醉吟五首 其三","宋末元初","方回","有兴云不亡，谓昼无夜时。达人悟兹理，何用浪自悲。姬周过八百，再传嬴秦萎。彭殇共一尽，脩短何议为。屋角鸭脚树，开户閒观之。昨者见生叶，丹实今离离。老夫欲不饮，奈何霜鬓催。"
"醉吟五首 其二","宋末元初","方回","去年所见人，今年忽无之。何况六十年，追忆童儿时。三皇及五帝，安在尧与羲。谓古有不死，学仙真愚痴。崇高易深拱，丧乱难前知。气力傥可恃，不歌阴陵骓。吾手幸未废，杯来何不持。"
"醉吟五首 其一","宋末元初","方回","积金至充栋，量珠动论斗。甚者爱玩具，日夕不离手。匪德身不保，徒为他人守。吾尝蓄万书，田亦殖数亩。一旦忽破散，此事悟已久。醉卧一衾外，馀皆非我有。无钱不必忧，有钱即沽酒。"
"醉翁亭图引为赵达夫作","宋末元初","方回","识本色人须本色，臭味论心不论迹。青莲居士浣花老，画像有人能画得。非陈无己黄鲁直，看画题诗难落笔。醉翁万代文章伯，中年偶堕滁阳谪。琅琊山亭酿泉酒，翁心不醉醉宾客。庆历朝廷天清明，谁张党论摇升平。禽鸣不知人之乐，党论无乃犹禽鸣。一时人乐从太守，交错觥筹送杯酒。乐其所乐翁来思，宾客欢哗终不知。既是宾客尚不知，画工焉得而画之。彼弈者弈射者射，摇毫臆度丹青解。醉翁醉态尚难摹，翁心乐处如何画。皆山一曲吾能歌，童而习之今鬓皤。翰墨世无苏老坡，奈此图中风景何。"
"题丁适之菊庄","宋末元初","方回","令威旧主芙蓉城，上帝谓此职未清。敕赐别业非菽粟，屈餐陶采馀秋英。菊庄先生拜新号，掌管黄花躬播耕。庄田庄屋几顷亩，庄官庄佃无姓名。只如天随自荷锄，兼味佐以仙犬精。乃糇乃粮不过许，春苗夏叶俱可烹。木兰坠露滋上池，亦复樽酒东篱倾。人爱热官我宁冷，粗有菊谱传诸生。南阳月输三十斛，汝真粪土之朝荣。"
"题九歌图","宋末元初","方回","惟此楚骚，能歌盖寡。我醉友能老严滩者，驾风骖云。此谁其写，是常梦中与之游也。"
"题十六罗汉画像","宋末元初","方回","一释迦佛起天竺，罗汉五百又十六。中华止绘十六僧，贯休十八老笔续。千无万无无更无，芥子须弥一扫俱。阿字义门总深入，画图岂止伐颛臾。咄，伏虎降龙两尊者，此卷写一犬如狮一仙鹤，精妙丝毫无苟且。笔墨游戏真，古今劫火燃。捲起短轴且饮酒，西窗万里开青天。"
"题仇仁近白驹诗图赵子昂画及书","宋末元初","方回","至洁不见取，此责自有人。絷维幸不及，遁野醉自珍。上下不相求，于中歌者频。歌者诚爱贤，贤者亦爱身。"
"题东平张智卿梅轩尝以墨梅一幅自随","宋末元初","方回","大庾岭头江南北，生平走遍梅花国。天下梅花诗最难，和靖居士占第一。七十四翁诗万篇，一句梅花吟不得。譬如江夏黄鹤楼，既有崔颢无李白。何人幻出一横枝，毛颖陈玄涂侧釐。不丹不青逞妙手，月窗瘦影吾能移。真梅难赋赋写梅，虚叟大叫尤难之。前身相马九方句，焉能压倒简斋诗。张侯随轩梅一幅，什袭珍藏过宝玉。南征不取万户侯，北归未即九州督。借梅为题求诗人，中原名士诗满轴。和靖简斋亦不无，顾惭才尽难貂续。张侯今在西湖隈，竹篱茅屋扃苍苔。我亦自有梅世界，紫阳山中归去来。梅花开时看梅开，花未开时看画梅。不用雕肝刻肺被梅恼，但当一杯一杯复一杯。"
"题东坡先生惠州定惠院海棠诗后","宋末元初","方回","五季乾坤混为一，艰难得之容易失。一拳槌碎四百州，新法宰相王安石。二苏中尤恶大苏，周二程张俱不识。绍圣奸臣讲绍述，元祐诸贤纷窜斥。东坡饱吃惠州饭，心知惇卞乃国贼。恍惚他乡见似人，海棠一株困荆棘。海内文章蜀党魁，蜀第一花世无匹。邂逅相逢心相怜，瘴雨蛮烟污玉质。忆昔蒟酱筇竹枝，适与张骞遇西域。彼徒生事劳远人，此感与国同休戚。屈原放废郢都丧，箕子囚奴殷录讫。惠州未已更儋州，必欲杀之至此极。立党籍碑封舒王，竟使大梁无社稷。此诗此画系兴亡，可忍细看泪横臆。"
"题会真道堂","宋末元初","方回","八客一道士，临风举茗盏。孔老业不同，同具看山眼。其六惟坤珍，三实吴楚产。禀气殊东西，粹美无可柬。景仙幻斯堂，土阜高?嵼。飞来九叠云，城阙不可限。泉贝似神助，草棘使鬼刬。有官颓厥府，视此得无赧。秘箓诵琅函，芳字纪玉版。他时千柱宫，咄嗟了鸠僝。吾侪昔英妙，文采炳虓虥。暮年阅世故，豪气就磨铲。愿超栩栩梦，不受俗网绾。未信结邻楼，尚隔剑门栈。壁间鬼谷像，怪睛一何睅。似与堕圯履，粉饰增著撰。滋长事为心，予欲刊蠹简。春色浮汀洲，荻笋初可馔。焉得逡巡手，百瓮漉醴盏。醉魂遨太清，万劫一笑莞。"
"题刘养晦练江并序","宋末元初","方回","朝为练江吟，暮为练江吟。练江果何在，曰在江之阴。练江不在眼，练江常在心。譬之古君子，土思操南音。褰裳涉其浅，拿舟济其深。练江可以钓，得鱼沽酒斟。季子佩六印，陶朱贾千金。此事决失望，鸥盟难重寻。秋落粪本木，春返来宾禽。矫首天都峰，吾亦辞武林。"
"题朱仲华百牛图","宋末元初","方回","以栋梁成厦屋，万牛不足。以耒耜命巾车，一牛有馀。画师幻此沮洳泽，若牯㹀犊辈且百。太平村落丰年秋，只欠耳边闻晚笛。老身元是牧牛儿，凭谁写作刘凝之。"
"题吴仲远游淮送行诗卷","宋末元初","方回","昔有大丈夫，万里事远游。远游何所极，飘若孤云浮。欧冶淬利剑，造父翼华辀。东睇薄瀛岛，西顾羞昆丘。长啸首阳巅，悲歌湘水流。九疑叫虞帝，三川哀宗周。世人不之识，问之将焉求。曰有吊古意，聊以消幽忧。之子方盛年，菽水亦易谋。朅从浙河滨，言迈淮壖州。儿女竞执掺，亲朋相谣讴。鸿鹄眇四海，顾此焉足愁。已矣勿复道，勖哉企前脩。"
"题孝猿图","宋末元初","方回","攫果实饥嗛，三声泪沾裳。尼居曾子侍，宁甘读此章。不食痛所生，乃能善居丧。林端有返哺，未敌乌衣郎。面故可颜彪，臂岂徒李广。泣血同高柴，托音异原壤。谓当葬其母，山林纵之往。勿复绊诸笼，充此儿女赏。"
"题张长卿竹梅用苏黄各二句","宋末元初","方回","西湖处士骨应槁，不复龙蛇看挥扫。是谁招此断肠魂，竹外一枝斜更好。"
"题来将军括苍送行诗卷","宋末元初","方回","将军从元戎，六年守襄阳。大小百馀战，裂衣裹金疮。相逢说往事，须髯犹奋张。岁晚不得志，巡逻分穷乡。穷乡民不多，诗书间耕桑。古不识兵火，承平异边方。一朝六鳌抃，罅隙疏堤防。有盗黠如鼠，有吏贪如狼。将军手拊摩，不忍斧斫伤。一语对曲直，冷泉解沸汤。去著来时袍，萧然无装囊。但有送行诗，至今犹珍藏。壮士困资格，逆旅悭赍粮。况又颇抱病，新添满颐霜。万人为翰墨，无一曹思王。万人握干殳，无一关云长。幸而一有之，时论纷臧仓。恨不酾斗酒，与公歌慨慷。将军未五十，意气摩穹苍。春鸿定决起，天骥终高骧。"
"题杨仲谦走马牵犬图郑某画","宋末元初","方回","渥生汉马真龙种，旅献周獒敌虎威。时节太平鬨花柳，平川牵鞚走如飞。"
"题纳甲图","宋末元初","方回","朝有读书客，过我携酒壶。问我参同契，汝亦尝读诸。虞翻纳甲法，即是先天图。伯阳窃其秘，静夜观蟾蜍。初八二十三，艮兑丙丁殊。上弦进火候，下弦退阴符。望盈仰乾盖，晦灭俯坤舆。震巽庚辛对，坎离戊己俱。朔旦之日中，交媾水火炉。彭晓彼何人，哓哓争鲁鱼。可惜非易学，欲飞血肉躯。借易弄丹术，邹欣曷不诛。"
"题译学张提举乃尊开封府尹张彦亨所藏郭熙盘车图","宋末元初","方回","车轣辘，牛觳觫。积雪皑皑，飞雪蔌蔌。前车上岭后车续，老牛服箱顾寒犊。高雪弥山，低雪满谷。戴笠执鞭，冻腰局曲。画师画此何年事，关塞远征挽刍粟。莫道牛疲项领秃，人疲于牛痛欲哭。峻岭之下旧村落，萧洒人烟知几簇。莫道饷车过门外，门内田家眠正熟。百车千车过不已，敲门乞索何时足。牛岂不需藁一束，人岂不取一匙粥。鸡犬不可保，妻子或窜伏。画中水阁尔整齐，焉知不是逃亡屋。我闻造化心至公，人间乃有两般风。庶民雌风扇臭秽，何独楚王之风雄。天地山川同一雪，眼见雪同心各别。梁园才子简欲授，栘监老臣毡自齧。贫人闭户洛阳卧，壮士衔枚蔡州灭。红炉锦帐羔酒斟，岂识盘车图中意愁绝。春日陌上花，同遨掷果车，不尔鳏翁嫠妇对花成咨嗟。秋夜楼上月，同醉生尘袜，不尔羁臣逐客对月翻凄咽。呜呼身在雪岭盘车图，还知世有子猷访戴无。"
"题陈宗鲁东山书塾","宋末元初","方回","芳草谓发颠，美石谓发狂。自贤与自智，岂必草石尝。勿以夫子庙，而欺赐也墙。勿以圣人室，而鄙由也堂。楛庭有远孙，美玉深椟藏。姓名似元龙，家无上下床。收敛河海气，遁逃声利场。众谓陟泰岳，六合视茫茫。我之鲁东山，亦可小灵光。不患见不穹，但患行不强。十驾日不已，突过骐骥良。美酒无深巷，苦李遗道傍。四益视乃叛，苏合殊粪蜣。"
"题牧牛小卷","宋末元初","方回","一童纵牛眠柳阴，一叟渡牛陂水深。此眠定无南柯梦，此渡不忧人鲊瓮。蓑风笠雨开荒寒，是谁幻化生毫端。嘻其太平古天下，不然人牛两奚暇。"
"题画卢仝长须赤脚","宋末元初","方回","玉川破屋数间洛城中，一时际遇赤尹昌黎公。赠以大篇意甚侈，不数李渤温造兼石洪。买羊沽酒分俸给，时攀绿駬下虚空，月天桃李醺春风。岂惟百世之下知卢仝，并使长须赤脚名无穷。谁其画者善游戏，不画卢仝画奴婢。想见煎茶七碗时，此曹颇亦沾馀味。"
"题画龙首","宋末元初","方回","挂龙西作但见尾，舜服龙章临斧扆。昌黎石鼎囷蠢吟，此诗真可泣神鬼。得非永嘉陈画龙，此纸钱塘叶兰翁。"
"题罗观光所藏李仲宾墨竹","宋末元初","方回","以笔写竹如写字，何独钟王擅能事。同是蒙恬一管笔，老手变化自然异。胸中渭川有千亩，咄嗟办此箨龙易。竹叶竹枝竹本根，方寸中藏竹天地。幼年癖好此亦颇，万卷书右竹图左。妄希眉山苏谪仙，拟学湖州文与可。眉山一枝或两枝，湖州千朵复万朵。李侯有之以似之，袖手独观谁识我。"
"题罗观光藏陈所翁墨竹","宋末元初","方回","陈其姓，名曰容。称所翁，善画龙。葛岭翘材酒杯客，不分虎，不凭熊。晚节写此箨龙儿，真是老笔善藏锋。我尝遥望识其貌，古面无髯双鬓蓬。画龙撇竹匪二技，造化虽异机轴同。竹即是龙龙即竹，鬼施神设非人工。龙耶竹耶勿恼我，拓楼长啸万里天宇空。"
"题苗经历耕野","宋末元初","方回","士以仕为业，野处无所耕。近世所大患，苟进颓厥声。苏子佩六印，相国不为荣。坐乏二顷田，此事误平生。廓然天壤间，一犁早经营。春夏刈麻麦，秋冬穫稻粳。盖头有把茅，糊口有杯羹。岂肯拾此去，垂涎公与卿。不遇汤先主，伊葛亦何成。聘顾不至三，宁为畎亩氓。驷马高车间，一跌足可惊。岂如牛背上，稳卧无攲倾。调鼎与荷锄，心手自权衡。我有一饱资，去就万事轻。"
"题范阳祖泽士荣松斋","宋末元初","方回","九天风雨岁寒频，十八公边夜读身。气味菟□□□□，□朋梅竹可三人。秦皇爱护加封爵，夏后栽培作社□。可以书灯照吟榻，落毛扫石当茶薪。"
"题郎川纪胜图","宋末元初","方回","维汝明父起宗父，古润尝僚佐农扈。酾酒金山焦山寺，□马升州扬州府。歌诗千百南北传，一别十年散还聚。骎致五帙知天命，双鬓更无丝一缕。昔贤相思即命驾，车而不笠莫敢侮。汝明家在军都山，田十五顷清颍湾。母及子孙六百指，仰事俯育身久閒。大江之南雁北向，故人闻缀行台班。合眼有时得相见，不过梦中空往还。起宗籍籍□□史，□□易退仕如止。桐川大邑当孔道，弦歌声□□□□。断桥流水来者谁，两辔相逢各惊喜。丹青惨澹绘为图，邃□幽穿知几里。右军兰亭未足誇，摩诘辋川焉可拟。紫阳洞天虚谷春，亦荷老笔为写真。踰七望八盍早往，沧浪日濯冠缨尘。二公妙龄挟才艺，往往见知今宰臣。省□□□夕有命，再使尧舜风俗醇。锦囊此轴且捲起，未可□□□鲙莼。"
"题郑提学孔明敬斋","宋末元初","方回","恭惟方寸心，表里无将迎。妍丑物不逃，宇宙大明镜。时开复时阖，静定动亦定。孰为磨且奁，尘垢敢吾竞。徐步冲牙和，俨立章甫正。威严修德容，戒惧毓景行。典谟冠百王，首言钦恭敬。慎寅与祗让，惴惴远机阱。怠慢惟不敢，兹其所以圣。三畏四勿传，孔颜曾思孟。洛学至正叔，主一肃正命。乾淳朱逮张，铭箴互规咏。奥室鬼神临，寐枕雷霆迸。凛若对庙祭，严于听军令。古君子必尔，持身以莅政。保家云仍长，理国彊以靓。繄予幼不学，乃有东家郑。一谨禦万邪，道涯自孤泳。何当跻公堂，幽话听犀柄。师授分所闻，庶尽人己性。"
"题金君重像杂言","宋末元初","方回","誉之不喜，诋之不怒。言无疾声，行无阔步。青春日月儒冠误，拂袖沙河尘土路。觅君不见今几年，庐山道士房中住。不肥不瘦不精神，看尽鸢肩燕颔人。宅为官屋骨为尘，似我翛然云水身。"
"题前歙令楚君雪梅图","宋末元初","方回","洛雪一丈冻独鼾，谁其排闼惊袁安。千载神交两贤令，寄意爱此英姿寒。马缩龙埋万木折，胸次阳和骨立铁。纨裤儿曹东风花，不耐春寒能耐雪。"
"题施好古示龚学古瘦马六言","宋末元初","方回","画马不学韩干，我知八十翁心。使皆肥□□□，□□□□可斟。"
"题柯德阳埽尘斋","宋末元初","方回","尧舜上圣姿，犹以学为事。矧伊匪生知，不学知不致。可学而不学，是谓自暴弃。俯首就佔毕，又患学不至。恭惟天地心，无极一生二。阴阳既已判，太少二生四。生生滋无穷，科斗积乳孳。籀篆隶真行，同文或以异。因继几前王，册府建中秘。号为蓬莱山，校书及正字。计资不量材，抱椠剔蠹蘱。尸优副劣间，颠倒足笑喟。之子读五车，便腹为箧笥。合登天禄阁，太一照藜吹。顾使跧蓬蒿，饭茹宫有侐。陈蕃扫天下，借曰未得位。扫我方册尘，我有笔为彗。雠勘极精审，披阅尽劬瘁。残火秦坑遗，断简汲冢出。端倪究盘颉，古初探炎?。五十衍蓍爻，九百采稗记。微吟泣山精，幽啸却野魅。净几如我心，暗室了无愧。老夫敢苦口，曰此艺成易。点画考讹讹，是亦学之次。迩年斯道衰，无奈异端炽。函谷青牛关，洛京白马寺。敷落帝八言，为国膏肓祟。杨墨合为一，不仁复不义。外若示兼爱，实则内自为。愚民欢趋之，此患恐未已。儒冠不能辟，拔白立赤帜。何至畔吾徒，拾此彼之嗜。太玄岂不奇，甘从高阁坠。钟山说偏傍，奎运竟跋疐。洙泗以至今，关洛最为粹。知艰行尤艰，方寸宜默识。勿谓周鼎沦，后无汉唐治。大学久无儒，此亦见大意。大匠操规矩，不执斧凿器。当如九方皋，无以色见骥。"
"题祝公辅静得斋","宋末元初","方回","郑卫撼俗耳，姬姜接凡目。醇酎诳渴吻，大房诱饥腹。一阈内外间，鲜不妄举足。堂堂七尺躯，顷刻万感触。人生性本静，情动乃有欲。静善动亦善，尧舜可同躅。动恶丧厥静，为桀为禽犊。恭惟方寸心，性情赖管束。勿狎宁孔畏，匪狂尚箕肃。思精造诣深，察久酬应熟。北辰居其所，初九不远复。可待豮豕牙，故已童牛牿。性静人所同，心静我所独。心静非不动，存性情乃伏。天地与我者，所宝不盈掬。完我所固有，得之异逐鹿。苦辛子祝子，为亲营半菽。颇欲谢湖海，归欤卧茅屋。清夜一孤灯，不疚内自烛。养气非养体，未藉台馈肉。胸中线五色，笔底泉万斛。谁其相料理，回首送鸿鹄。离娄下十四，三自义何缛。紫阳居资对，我亦当熟读。"
"题赵子昂摹唐人二戏马驹","宋末元初","方回","我尝远过燕山北，树木已无草一色。骐骥骅骝动万匹，互齧交蹄戏跳踯。谁欤画此双名驹，似斗非斗相嬉娱。唐人遗迹赵子摹，善书善画今代无。善书突过元章米，善画追还伯时李。先画后书此一纸，咫尺之间兼二美。元章伯时两人合一人，愧我一诗难写两人真。"
"题赵继孙拙斋","宋末元初","方回","曾颜得圣传，何谓鲁与愚。外察若不足，内朗实有馀。择树鹊巢高，罥虫蛛网虚。曲士挟小智，岂不雄里闾。之子息机心，抱瓮灌园蔬。晚食足当肉，贲趾宁舍车。九卿彼四至，恶名垂简书。天孙夜乞灵，悔不伾文疏。众人笑我拙，囊萤披蠹鱼。我亦笑尔巧，技止黔之驴。"
"题赵循老立斋","宋末元初","方回","是身犹厦屋，下栋乃上宇。一旦贺燕雀，千关庇风雨。轮奂易翚飞，难致础上柱。桓楹一以植，次第万厥户。尼父早志学，更加岁十五。生知幼至壮，始以此自许。父师宿培壅，忍作籧篨俯。贞固躯峙干，幸不夷左股。立斯以行斯，万里在接武。务本果焉赖，肠书饱撑拄。"
"题唐师善洪崖图","宋末元初","方回","太白尚不识，洪崖焉肯来。一蹇五獠奴，奸人之所为。得非成方遂，独无隽不疑。至今好仙者，犹为图画欺。"
"题家庆图","宋末元初","方回","昔在成周与唐虞，比屋可封人欢娱。皋夔稷契赞帝俞，周有闳颠弘庙谟。太平之世与同符，四海朝车同轨□。□□有庆万姓苏，天下家家家庆图。"
"题徐仲彬达观亭","宋末元初","方回","乾涵坤毓万汇夥，独得为人赖钧播。八尺身为天地赘，一寸心将天地裹。道眼自应非肉眼，以心观物无不可。灵台光洁日月悬，肯使一丝挂尘堁。老寿龟鹤夭蠛蠓，博大鹏鲲小蜾蠃。王侯云霄纵翱翔，奴隶泥涂淹坎轲。雷霆起蛰春生儿，霜露敛华秋结果。防风九亩霸十围，痿痹支离蹒跚跛。二五之精形相禅，彼胡魁梧此么么。天所赋予各有命，女子岂羡弧矢左。蝼蚁君臣雁弟兄，道理大处无细琐。洪纤各遂逍遥游，续凫之颈尔其叵。徐侯读书得玉匙，圣人门户启关锁。用宾屡扬北上鞭，大隐荐鼓南游柁。筑室金陵割钟山，临川僻学百义堕。千古子在川上心，想见解衣盘礴裸。梧桐杨柳竹阴间，菱荷叠重花婀娜。弄丸一卷经世书，内篇外篇夜灯火。静寂动感来无穷，昭布森列俱帖妥。通达居然今贾傅，岂容栖迟老江沱。乘流止坎大厥观，进退久速不预揣。熏天富贵腊毒味，涎讵肯流颐敢朵。窗前草青鹿共眠，槛外沙白鸥同坐。忘机得意茅三间，焉用陶朱西施舸。况又义方延硕师，乃父析薪子克荷。此诗擿抉宇宙秘，察君襟抱吾亦颇。世间俗物未必识，我知鱼乐子非我。"
"题郭熙雪晴松石平远图为张季野作是日同读杜诗","宋末元初","方回","书贵瘦硬少陵语，岂止评书端为诗。五百年间会此意，画师汾阳老阿熙。嵬诗琐画世一轨，肉腴骨弱精神痴。明窗共读杜集竟，两幅雪霁叉横披。前幅长松何所似，铁干皴涩撑霜皮。其下怪石卧狻兕，突兀崷崒凝冰嘶。后幅澌远渐迤逦，一往不知其几里。目力已尽势未尽，平者是沙流者水。人物如指或如蚁，戴笠骑驴者谁子。顾此定是觅句翁，羸仆缩首襆冻耳。欲渡未渡溪坂间，啐野寒乌忽惊起。自非布置夺鬼神，焉能挥扫到骨髓。郭生此画出自古心胸，亦如工部百世诗中龙。清癯劲峭谢妩媚，略无一点沾春风。市门丹青纷俗工，为人涂抹杏花红。老夫神交此石与此松，留眼雪天送飞鸿。"
"题渊明归来图","宋末元初","方回","人以心役形，方寸有所主。陋巷足箪瓢，外物肯妄取。心或为形役，饥肠内煎煮。未必得鼎食，汤镬已烹汝。渊明归去来，妙甚第三语。自形役自心，何乃浪自苦。此理一以悟，公相亦粪土。而况折我腰，不过米斗五。昨非谢督邮，今是睇衡宇。易有不远复，艮曰止其所。圣之清若和，高风夷惠伍。懦立薄夫敦，仰止迈终古。"
"题渊明采菊图","宋末元初","方回","东篱东篱所至有，南山南山古至今。东篱之西拄我杖，秋菊千丛开黄金。南山之北送我目，鸿飞山阳我山阴。今是昨非栗里宅，三径就荒犹可寻。画工可写渊明面，政恐难写渊明心。渊明面匪宣明面，谁欤障我西风扇。翁醉欲眠遣客去，渊明此心我常见。归去来兮归去来，渊明方寸焉在哉。宁入东邻白莲社，不上徐州戏马台。"
"题渊明像","宋末元初","方回","慧远无此冠，修静无此巾。此巾要亦有，无此漉酒人。"
"题寒山拾得画像","宋末元初","方回","我读寒山拾得诗，唐初武德贞观时。此必前朝老进士，开皇大业不仕隋。长歌短舞芙蓉句，开元元和尚无之。一帚天台国清寺，扫灭人世贪嗔痴。文殊师利复现世，僧俗未妨疑传疑。或题松下读黄老，臆辨二叟果为谁。谚云橘皮错认皮，九方皋马遗黄骊。呜呼甚矣吾衰矣，郁郁都都焉雄雌。"
"题答禄章瑞净香亭","宋末元初","方回","□□成都府治元帅堂，绿竹含箨新出墙。今古诗人第一□，幕属工部员外郎。□□□酒樽，主宾遨晚凉。上句雨洗娟娟净，一扫人间尘土黄。下句嚇破严武胆，解道风吹细细香。竹净易见香难说，此□撩天鼻孔长。我知横溪□□□，□□少陵先生鼻。不徒□此君之佳色，又能识此君至清之□。然则是又不徒识此君之清气，而能识此君之真味，识此君之深意者欤。下一转语参此禅，敢问竹香云何细而细。"
"题禊帖图","宋末元初","方回","永和九年晋癸丑，禊帖至今家家有。遗墨一纸出昭陵，摹本宇宙同不朽。甲子循环十六周，甫近千岁未为久。之字二十我谛观，谁绘此图誇妙手。晋人之学吾能□，□以庄子为六经。大同小异立议论，漆园遗意入兰亭。七情静动应万事，一气聚散钟千形。乐极必悲生必死，倏开忽阖风天萤。岂不痛哉逸少语，畏怖生老病死苦。掇拾释氏之绪馀，惴惴其慄有如许。颜瓢致乐悲安在，曾箦临死生焉□。短中求长断斯文，翰墨高名万万古。"
"题醉仙图","宋末元初","方回","晋七贤欤，唐八仙欤。胸吞万古，气高九天。粪土轩冕，膏肓林泉。造性命之阃奥，眇文章之蹄筌。见李耳于树下，参伏羲于画前。爰养素于黄庭，亦存神于丹田。既万累之尽扫，惟一真之独全。生涯无他，糟丘酒船。画史游戏，醉态蹁跹。或相舁扶，或相攀牵。或袒而舞，或跣而眠。堂堂八尺，如颓玉山。烱烱一寸，如珠在渊。老夫一笑知其然，非愚非痴非狂颠。"
"薄游叹","宋末元初","方回","薄游庾公楼，俯仰三十载。触目昔人非，惟有庐山在。巴峡挟洞庭，彭蠡注沧海。奔涛何时休，故道终不改。扁舟事如昨，缁鬓忽已皠。俗隘路方棘，体病气未馁。春尽困旅琐，此意果谁待。欲见湘南人，问之以兰茝。川途恐寇暴，徒御鲜资贿。危肠日九回，山茹且归采。"
"赠马唐卿数学环中吟","宋末元初","方回","扬子云易为太玄，邵尧夫易为皇极。温公之易曰潜虚，观物行成有七易。环圆其形刳其中，圆则能转中则容。譬如门牡必有牝，环中居士心与同。车各双轮三十辐，与之运行谓之毂。毂之两端凿窍穴，良工于此膏其轴。老子教人举一隅，庄子推广言户枢。圆而能容无滞碍，大德若容百川输。居士易应有师授，言人咎休顷刻究。厥祖三世登巍科，乃翁八旬享高寿。环外人赋环中篇，何时吴门吾过船。携酒与汝谈此事，月窟天根玄又玄。"
"赠方童子","宋末元初","方回","我年五十九，门弧子垂左。我今年七十，见子双髻鬌。腹仅椰子大，贮书一何夥。疾读建瓴水，响应炙车輠。光怪蟠肺肠，不啻珠万颗。小松三尺许，千丈气磊砢。近笑韩氏子，瑟僩了细琐。远笑陶翁儿，但解觅梨果。我年如子时，记诵亦云颇。举苕乃遗帚，一懒万事堕。愿子于心田，及时勇耕播。秋成敛精凿，糠秕勤筛簸。子之名曰燧，此语本宰我。拾旧新是图，学问甚改火。字之曰又新，进业幸勿惰。譬如万里途，幸已糇粮裹。一旦辍于行，骏马同鳖跛。近世文字繁，动辄百箧锁。谁能发蠹鱼，丹铅拂埃堁。手之而口之，五夜孤灯坐。林下时思之，解衣盘薄裸。六经四书外，一一与探揣。鹏鲸大胾嘬，馀子或螟蠃。又新有如此，名世岂不可。江之水汤汤，念子驾归舸。溯源寻紫阳，子其正帆柁。"
"赠刊工程礼","宋末元初","方回","镂金镌石切瑶琨，深入诗家不二门。刻画工夫初亦苦，终然芒角了无痕。"
"赠刊印朱才俊","宋末元初","方回","科斗何年变篆字，至秦程邈翻为隶。今人但习真草行，谁会六书三耦意。篆所最难柱与圈，学打一圈费三年。岂容臆决蔑师授，汩没形象迷傍偏。九江法帖钟鼎刻，兵火以来犹可得。人间亦有说文本，臣翱反切臣锴释。朱生赠我古印章，奎躔壁度森开张。自言少小嗜此艺，意欲径上阳冰堂。细观刀笔最佳处，颇识传笺通训故。苟焉糊口栖此身，元来亦是知书人。"
"赠叶宗贵一山","宋末元初","方回","一山叶翁七十二，齿牙秃缺面不媚。忽然袖诗叩我门，偏贝畴能办兹事。才德岂关貌妍丑，西子□□孟光腻。三十年许旧相识，翁摄官霅我半刺。兵销甲解各不死，我尝作郡翁弗至。鸿翔燕蛰蓬飘风，会合良难别离易。往不可追来叵测，人生恍惚如梦寐。邂逅尚肯匡解颐，当为酒楼谋一醉。双台方叟七十六，二十七霜绝俸禄。幸与陵阳牟先生，丁亥同生共星宿。先生擘笺介翁来，笔势云烟字珠玉。翁索我诗纸七尺，见示诸公诗一轴。孟能静吟我所畏，赵子昂写我所服。我诗初学张文潜，晚悟后山拜山谷。颇通大道合自然，拙朴有馀巧不足。近世后生宗许浑，可谓谚云狗尾续。至当之论天地中，不可违异必合同。诗自明良赓歌起，以至孔删雅颂风。苏李曹陶唐甫白，庆历元祐乾淳宗。是为四始大正派，姓名太阳烛天红。轲死不传忽复传，道学一灯垂天穷。二程张子之所得，南渡前有濂溪翁。何人实编道命录，南渡后有张宣公，南渡后有朱文公。学诗本是一小艺，彼哉自谓晚唐夜雨鸣秋蛬。"
"赠地里周国祥","宋末元初","方回","存卫府勋有是事，下婢子品斯何心。多少幽明不平处，烦君端试指南针。"
"赠江东李提学","宋末元初","方回","小难和气如三春，大难色瑩清无尘。小难作诗到圣处，大难更自髯绝伦。天怜今年穷已极，稍慰蒹葭霜露身。恶风剧雪走千里，一识顿有两玉人。西冈李氏自五代，彩棒作尉金沙津。神尧之子太宗弟，郑王枝叶元至亲。衣冠不绝七百岁，至今宝藏唐告纶。吾家秋崖与题跋，乐石刻玉高嶙峋。龙准子孙鸿雁行，彷佛犹见青莲真。江东浙右乔木国，小却管领儒簪绅。雅衰风息离骚降，迩来此道尤荆榛。少陵一老擅古今，学所从入须黄陈。后世口耳逐世好，九苞一角谁凤麟。君家兄弟名骤起，传者惊叹笔有神。门第既已推第一，人品学问俱不群。呜呼宇宙之大我辈未尝少，高歌一曲吾气其庶伸。"
"赠牟仲启","宋末元初","方回","存斋尚书曾大父，勇退不肯登二府。脱靴亭记斥巨阉，风节文章照千古。雌甲偶同君乃祖，早衣绣衣持汉斧。饮苕溪水二十年，杜门不出守环堵。老眼青此名家孙，妙龄谨恪寡语言。试文合应进士格，貤泽宜沾任子恩。时异数奇以艺隐，粉墨丹青穷讨论。建章宫可一尺纸，刻画万户雕千门。东坡先生万卷腹，颜筋柳骨寓枯木。我尝窃评文与可，所写是诗不是竹。后生可畏但勉旃，矧尔文献亦西蜀。读书少著十年工，落笔定无一点俗。紫阳山下虚谷翁，悬知万古皆虚空。虚翁之心卧我谷，夜啸山月朝吟风。请君为我画此意，三间茅屋深云中。我诗或足传不朽，与君姓字俱无穷。"
"赠医士清溪居士丘通甫","宋末元初","方回","乃翁挟艺专淮乡，使死者生危不亡。远如扁鹊师长桑，又如近世庞安常。所交者谁龙虎骧，真李临淮郭汾阳。军门出入一药囊，精兵十万无金疮。参苓硝石雄附姜，补泻虚实调炎凉。晚择所从遨真扬，郤家太尉王东床。有子有子跨灶郎，半夜衣传肘后方。清溪居士清名香，心欲识面形参商。迩来解后古馀杭，其言亹亹慨以慷。七表八里谁能详，三部九候吾独臧。八十一难声琅琅，素问灵枢腹为箱。望形察色起仆僵，馘俘二竖完膏肓。伤寒足脉根膀胱，过经七日妖灾禳。度彼没溺君为航，浅学不识空望洋。若有人兮云锦裳，饮君一剂寿而康。赠君诗篇金玉相，贯月夜虹光燄长。乾坤六合何茫茫，生民性命孰翕张。惟将惟相惟医良，良将无人战卒戕。良相无人贤士藏，良医无人彭作殇。焉得万笔千缣缃，屈君著书肩岐黄。"
"赠吴琴士会龙","宋末元初","方回","古琴口歌兮手弦，今琴何为兮不然。今人作诗动千篇，不弦不歌兮无传。关雎麟趾留遗编，离骚以来诸吟仙。我每见之月在渊。请君携琴诣我古梅前，君弦其后兮我歌以先。君如夜寒不来旃昌黎之十操兮，将独歌之泪潺湲。"
"赠寿昌墨客叶实甫","宋末元初","方回","古人削竹以为笔，木板为方竹为策。其字科斗或鸟迹，或篆或籀煤傅漆。未有今人所谓墨，晋发汲冢尚可识。地中间获钟鼎刻，文为之具未为极。何其妙哉善摹画，束缚毫管备肸饰。鹤眼凤咮凿湍石，黟楮剡藤捣成足。松烟鱼胞和坚密，誇精斗巧不遗力。隶真行草最后出，万乃不能及古一。有良弓矢无良射，器利工拙缪绳尺。风颓俗降叹近日，四宝往往俱难得，尤艰得者墨一物。燃爇膏脂磔桐实，非胶太燥则太溢。高价玄圭诡苍璧，其实不直瓦与砾。羲献不起欧褚毕，亦无李杜大诗伯。颠倒吏牍冒儒籍，乳臭小儿仅甲乙。苟且研磨暗窜易，奚李纵生惧称屈。寿昌叶老独奇崛，陟阪涉涧负囊笈。直笏圆丸动盈百，病风手试铜蟾滴。潋滟龙光浮五色，便觉砚中轰霹雳。金钱亦不过求索，但欲流名寄篇什。噫嘻此一怪墨客，作书转送三叹息。物有当黑不肯黑，事有当白不肯白。"
"赠李得甫寄拙轩","宋末元初","方回","吾尝鄙文赋，陆机自衒鬻。浚发誇巧心，见唾憾拙目。□□渊明诗，莫若黄山谷。或者巧斧斤，疑谓拙不足。诗文较巧拙，议论黄胜陆。人才亦复尔，世事可类触。善宦司马安，四食九卿禄。百世名不馨，史笔有馀戮。大匠公输子，绳墨万厦屋。规矩方圆外，何必续土木。李子寄此轩，一□夜檠独。未入岩野梦，□□□□卜。焉知千驷马，岂慕万钟□。□□蠹书鱼，惄如饥亦读。挂檐饱飞虫，彼哉蛛网腹。"
"赠沈雷阳","宋末元初","方回","乃翁辛苦注周易，曾梦神人谈太极。清泉煮蔬啖粝饭，醯盐酱姜俱不食。迎霜猎猎缊袍青，映日萧萧颔须白。自云今代王辅嗣，憔悴形容人不识。有子有子狂非狂，其名复亨字雷阳。十五早学张道陵，二十已成费长房。篆符咒水逐鬼物，朝游燕齐暮衡湘。信奇喜异世不少，指空说无饶衣粮。读古人书识道理，定复在陈饥欲死。不如沈家跨灶郎，恍兮惚兮行怪诡。村惊郭骇争赠诗，我亦徇俗书此纸。万事宜假不宜真，往往神仙亦如此。"
"赠范君用笔工五首 其五","宋末元初","方回","善舞吾闻霓裳曲，□□音有陶朱公。长袖多钱世岂少，铁鞭难得尉迟恭。"
"赠范君用笔工五首 其三","宋末元初","方回","画工如山赤墀下，调子之笔丹青匀。一洗万古空凡马，曹将军外更无人。"
"赠范君用笔工五首 其二","宋末元初","方回","世上岂无千里马，能骑千里马何人。直须读书破万卷，始用子笔如有神。"
"赠俞碧岩体仁刊图书","宋末元初","方回","上古包羲卦初画，五行之金刀为革。两仪四象生□□，□初一圈为太极。八卦之上六十四，右乾左坤名曰易。因重□定科斗书，削木为方竹为册。捣纸束毫写今字，世降俗□动山积。何如简径却艰难，筱簜梓桐事雕刻。所以近人刊图书，篆籀依稀规鸟迹。博雅君子具老眼，尔□生者□不识。紫阳山西星源州，遥见长虹贯白日。伊人□□□□间，云气开晴碧岩碧。一旦飘然□□湖，硎刃如□□□□。谁尝石鼓玩陈仓，忽似野碑揭邹峄。赠我三印红屈蟠，细□游丝疏复密。侯王黄金橐驼纽，韩彭何曾得渠力。如我□绿绶亦无，不过小匣藏寸物。閒诗倡和外谨封，家书时用报儿侄。佩之如宝汉刚卯，不惧取将轰霹雳。"
"赠相士李山屋","宋末元初","方回","四十五万坑长平，五十六万败彭城。头小而锐重瞳子，可谓善战能用兵。杀人何得惨如此，不知天亦还杀尔。世间产一虎头相，几阵生灵为渠死。韩擒彭醢不足悲，无辜性命供娱嬉。汉家宗社计未定，商山老人歌紫芝。相人相穷不相达，天道好生不好杀。岂无袖手閒书生，一著满盘死棋活。"
"赠秋蓬王相士","宋末元初","方回","人生兮若蓬，摇落兮秋风。或南兮或北，忽西兮忽东。□□兮潦水，高之兮太空。天翔兮征鸿，地泄兮鸣蛬。皆一气□所使兮，曾不由夫我躬。焉得三万六千日，无尽无藏兮惟杯中。"
"赠徐可大近旌表门闾","宋末元初","方回","畬粟锄山稻田少，岁常平价发仓储。鼎来官职诸公有，特表门闾近世无。甚至不乘果下马，自应早获掌中珠。端能赈施终如始，定见阶除曳紫朱。"
"赠笔工冯应科","宋末元初","方回","世言善书不择笔，此物岂可不精择。空弓难责养由射，快剑始堪孟贲击。多钱而贾长袖舞，工良器利贵相得。文房四宝拟四贤，最不易致管城伯。乍可微钝勿太尖，又恐过肥宁少瘠。一兔仅足成一枚，奈何捃束动??。氄毛乱毳纷交加，醉人蓬首发不栉。落腕当如画铁椎，顾乃蒌弱欠筋力。山谷道人昔有取，诸葛鸡距异枣核。长句哦赠林为之，馀子徐偃似无骨。上党华陵君家孙，苦心隐艺造玄极。买非其人拂袖行，但取赏音不论直。二毫三副及散卓，随意真行作波磔。燕丹匕首付荆卿，血不濡缕笑空擿。紫鸲鹆眼刷丝文，谁无端石与歙石。奚李法传外诸孙，我亦尚有潘衡墨。捣冰槌玉乌丝栏，百轴千筒动充斥。惟有毛锥真强项，不受折简屡太息。善书今谁第一人，冯应科笔今第一。"
"赠笔工杨日新","宋末元初","方回","黄钟九寸裁为律，六吕六律相配匹。嶰谷参差十二筒，猗管城子从此出。上古苍颉初制字，后人蒙恬始造笔。吴云不律燕云弗，韵书又以律为聿。曰方曰册刀削之，削之笔之作以述。析竹蘸墨丝其端，龙图龟书就篇帙。秋兔拔毛号毛颖，愈奇愈巧愈精密。脩管执之以为柄，短管窍之以为室。其实不过一毫端，良工于此有神术。锋但欲齐忌太尖，翠羽鼠须俱不必。老夫平生学欧颜，晚脱场屋涂注乙。著书弃笔如丘山，使年将及三万日。眼花尚能写蝇头，笔不如意辄怒叱。江淮笔工千百家，孰甲孰乙我所悉。鸡距散卓杨日新，不落第二亦第一。"
"赠善画龙虎吴伯原杂言","宋末元初","方回","荀氏八龙，慈明无双。岂有头与角，可以模形容。贾氏三虎，伟节最怒。岂有毛与皮，可以析毫缕。古人画马非画马，借此绘写英雄姿。东方角龙西奎虎，天有之人亦有之。善书画意不画像，妙在托兴如声诗。点睛飞去果有许，烈裔顾凯亦未奇。卧龙未飞，睡虎不吼。一飞鳞虫附之皆上升，一吼百兽闻之悉窜走。人见此图指点爪牙然不然，我得此图屈伸语默观圣贤。"
"赠鲁至道","宋末元初","方回","种薰不生莸，种莸不生薰。人力异培植，草木各有根。或不然此说，宜以变化论。蛟鱼无头角，作龙行雨云。曲糵酿成酒，醒者皆醺醺。不见昔诸子，抠衣孔圣门。仲由气暴虎，不使行三军。欲俾赐也讷，故曰天何言。不见孺悲子，取瑟使之闻。色黄而在裳，深取六五坤。志学及从心，非变尚何云。南山隐雾豹，养其所变文。明明德新民，此书洙泗孙。所谓新者何，拾旧新是勤。服可古衣冠，耕须故田园。世惟有旧染，不可留一痕。变人先变己，毋我求道原。下愚彼不移，乌喙无兰荪。昏昏与晓晓，火蛰仍复蟠。人生悟此理，寸丹还一元。"
"赠痴庵柴头陀","宋末元初","方回","萧梁宗补阙，弃官为头陀。一篇息心铭，至今犹永歌。不爱紫绶黄金带，不爱雕鞍白玉珂。草椽布衲，一筇一蓑。台城一旦甑堕地，公卿麋烂偾干戈。当时独有宗无名，翛然野鹤山之阿。今代柴痴庵，独把竹帚柄。待扫众生尘，同作大圆镜。不肉不饥，不绵不冷。太室为衾，大块为枕。一饭不再餐，一茶不再饮。脱袍掷笏作百姓，十年悟道保真性。昭文大学湛然翁，半夜室中传祖印。无求于世长精神，自净其心延寿命。野狐禅子落邪蹊，唯我痴庵独也正。向来解后逢痴庵，赠我竹为帚者三。一扫嗔，二扫贪。惟有一病扫不得，两痴相值同酸咸。虽然我更有一帚，建立天地同不朽。扫愁扫闹扫是非，其帚何名名曰酒。"
"赠綦大将军 其一","宋末元初","方回","将军早学万人敌，从父行军十六七。上马如飞海东青，大羽劲弓轰霹雳。直欲生擒彼不庭，天山之北北复北。总兵王子设危阱，陷阵先锋沦异域。时或偶违心转壮，身可暂縻膝不屈。夜驱汗血还汉朝，万里沙场如咫尺。臣父以死报国家，澡雪父冤见天日。"
"赠綦大将军 其二","宋末元初","方回","先皇玉带亲解赐，加侑金钱千百亿。登时筑坛拜大将，随意委禽聘贤室。前茅出镇万貔貅，东南五湖天半壁。凤凰山下忽相逢，我旧闻名今面识。精忠纯孝故无双，武艺文材俱第一。既能高著国手棋，又能稳赋作家诗。既能善战善骑射，七书背诵无馀遗。又能双钩写楷字，颜筋柳骨妙画锥。既如诸葛渡泸水，又如龚遂清潢池。章亥六合半已到，象胥九译靡不知。凉州蒲萄无复染，交趾薏苡夫何疑。鞠场壮士阅剑舞，铃阁骚人陪酒卮。笑谈洒落意娴雅，喜看宾主无厌时。迩来宣城察事尤瑰奇，明目张胆锄群私。去年稻田百圩没，秋潦至今犹渺瀰。孰谓不潦罔省府，公斥其人真奸欺。百战将军古有之，未闻将军亦肯念民饥。"
"赠滕君必绍","宋末元初","方回","之子有名父，何蕃合比肩。虞庠惊脱颖，孔壁妙忘筌。高第攽枫扆，长身掩薤阡。师亡乡党惜，人往岁时迁。达宦谁无死，遗文尔独传。客邮曾旅进，邑子例垂怜。衮语推真幅，絺词激懦篇。善人宜有后，一见欲潸然。"
"燥溪晓行","宋末元初","方回","旅宿殊难稳，宵征敢告劳。三声鸡未动，五丈月犹高。险路纡羸马，寒飙穴敝袍。枯林影中过，恐或有梅梢。"
"久雨","宋末元初","方回","云胡不出，积雨予尼。意弥八纮，膝此一席。谁具蒸徒，假予楫航。一往沧海，观彼茫洋。掩关昼眠，胡宁不暇。鲁叟攸戒，敢视为夜。寂寂疏帘，幽幽空阶。鸟下碎藓，伤予之怀。悠悠古道，溢溢行潦。岂无岑楼，送目遥草。心之忧矣，莫或予知。彼其之子，谓予寒饥。"
"为黄仲宣赋山中四章章四句","宋末元初","方回","山中之朝，有溪可瓢。饮我之水，亦逍以遥。山中之暮，岂不风雨。心与一灯，耿耿千古。山中之人，耘夫耕民。鲭厥五侯，其如子真。于疏于蹻，朋来其学。彼恶知兹，山中之乐。"
"次韵李允道四言","宋末元初","方回","之子酒所，龙蛇挥扫。清风拂砚，明月视稿。佳思涌出，傍观惊倒。岂不有学，升之曰造。"
"孟君复仲春来杭相聚三月馀一日必三胥会忽焉告去直叙离怀为四言一首","宋末元初","方回","九年三见，昔疏未亲。一日三见，今也何频。有来者马，于霅之滨。有柳未絮，时维仲春。岂无可交，华屋朱轮。接膝握手，岂无他人。眷焉陋巷，总是累臣。孟献忘势，王翰愿邻。嗟子之意，孔厚且真。揣我所有，阒无一珍。英英令节，穆穆良辰。泛彼清涟，出其阇闉。和风吹衣，芳露滴巾。载听其嘤，载采其辛。乃馔我鲜，乃酌我醇。我酣子谑，子吟我呻。我无子阋，子无我颦。厥月三团，百笑弗嗔。积潦满道，朝炊无薪。系鞍于门，致此嘉宾。我窥子胸，万卷横陈。目电舌雷，笔圣诗神。锻以一字，衡之千钧。吉甫史克，蒙庄灵均。出其下者，诅楚过秦。等而上之，清庙生民。子踰立年，我登七旬。顾影自怜，发秃肤皴。衰颜槁悴，老语谵谆。送子此谣，肝胆轮囷。子之家世，凌烟麒麟。子之爵位，曲逆平津。我幸未死，山林食贫。两不相忘，云鸿水鳞。"
"画观世音赞","宋末元初","方回","□见呻吟，我砭我针。人有此心，即观世音。"
"赵氏鄮山书院诗并序","宋末元初","方回","国学在国，乡校在乡。在遂曰序，在党曰庠。虞夏殷周，厥制弥详。家亦有塾，以脩以藏。蒙而已养，长罔不臧。下而为士，上而侯王。莫不有师，扶纲植常。生人之类，赖此以生。四海九州，以治以平。家德户行，靡刑靡兵。岂若后世，丧实存名。业岂无斋，论亦有堂。所习伊何，止于词章。剽窃掇拾，青紫为荣。高虚卑浅，烛理弗明。亦儒其冠，亦公亦卿。鄮山之塾，谁实成之。匪有所觊，而斯营之。一圣百贤，厥庑煌煌。睎之则是，景行是行。"
"题云泉题咏","宋末元初","方回","天一生水，坎卦象旃。二阴一阳，坤之中渊。天而非此，必为旱年。泽自空降，其云油然。地而非此，民何以田。曰有畎浍，泉出于山。六坎之卦，次坤次乾。在屯为云，在蒙为泉。至于需卦，复以云言。既亨既养，需厥成焉。万物始生，孰为之元。水为物母，乳之而蕃。云为水胎，泉为水源。云初一缕，霶霈八埏。泉初一滴，汹涌滔天。君子心学，攸体攸研。观象于坎，奚水之专。中刚内实，处险常安。于云于泉，复究厥观。水之始初，未波未澜。心之始初，万善俱完。如云欲雨，如泉欲川。发而中节，养蒙亨屯。无为而成，地平天全。心之动也，化育攸关。我心未动，厥亦有传。云之动天，不可复还。盍亦求诸，未云之前。泉之动矣，不可复返。盍亦求诸，未泉之前。心之既发，收之孔艰。心之未发，泉本云根。不睹不闻，无倪无端。戒慎恐惧，以操以存。洎及发也，电激河奔。一言蔽之，敬为入门。"
"题独鹿图","宋末元初","方回","谁尝失之，群起竞逐。不见泰山，一得百覆。文王之囿，草羡泉足。生逢兹辰，呦呦攸伏。"
"题锦织回文图","宋末元初","方回","纚笄宵衣，古士妇服。高髻云鬟，叔季之俗。繄是丹青，间以冠髽。孰为主妇，果苏蕙耶。"
"七月十五日书","宋末元初","方回","家贫难办素食，事忙不及草书。今日果然如此，古人可信非欤。"
"六言四首 其四","宋末元初","方回","传灯录第一卷，我佛世尊如来。自谓寂灭乐已，谁不呜呼哀哉。"
"六言四首 其三","宋末元初","方回","读万卷行万里，酌一杯题一诗。颓龄如此如此，豪气已而已而。"
"六言四首 其二","宋末元初","方回","楼中老子无事，座上梅花盛开。闭目不闭鼻孔，暗□□□自来。"
"六言四首 其一","宋末元初","方回","马文园消渴病，嵇中散绝交书。未害子虚乌有，可□□□才疏。"
"客况六言五首 其五","宋末元初","方回","大矣哉十二卦，有义有用随时。世故蓍草万变，心事梅花一枝。"
"客况六言五首 其四","宋末元初","方回","辅嗣元不识易，安国未尝传书。周官谬释揆岳，□□□□瓜鱼。"
"客况六言五首 其三","宋末元初","方回","善挥金粗豪杰，痛饮酒真神仙。身外别无一物，胸中略有千年。"
"客况六言五首 其二","宋末元初","方回","一瓣香陈无己，万首诗陆放翁。借问老夫年纪，五屈指姜太公。"
"客况六言五首 其一","宋末元初","方回","狐白裘玉作带，汗血马金为鞭。雪发河中老叟，霜天裸体撑船。"
"送缪鸣阳六言","宋末元初","方回","象山之学超诣，水心之学刻画。后村之诗卑陋，樗寮之字怪癖。举世随声雷同，众哑哑我愬愬。此四者皆不可，尤不可第一癖。"
"题王起宗画雪扇六言","宋末元初","方回","何必见戴安道，月圆夜雪晴时。乌府王起宗画，□□□虚谷诗。"
"句 其二","宋末元初","方回","屈使守乡国，护保□□□。□□□比屋，燕雀语□□。"
"句 其六","宋末元初","方回","把酒从来不可期，吾降今日少人知。"
"句 其一","宋末元初","方回","旧业三元赋，新功百中经。"
"句 其四","宋末元初","方回","诸公未许子为政，万事无如髯绝伦。"
"句 其五","宋末元初","方回","糟姜三盏酒，桕烛一瓯茶。"
"句 其三","宋末元初","方回","菊花与汝作生日，螃蟹唤吾入醉乡。"
"杂怨 其二","宋末元初","毛直方","花开能夜合，草发解宜男。对花今有恨，见草祇应惭。"
"江南曲 其一","宋末元初","毛直方","津头闻别语，三载以为期。安得中山酒，醒日是归时。"
"寄梅村山人 其二","宋末元初","毛直方","去年三客赋荼蘼，忽见新花发故枝。省到死生离合处，春风消得几相思。"
"寄梅村山人 其一","宋末元初","毛直方","古松树下昼阴寒，云亦何心去不还。却怪建州城里梦，一春多在湛卢山。"
"悼亡 其四","宋末元初","毛直方","推愁不去竟何如，欲鼓庄盆懒有馀。赖是此□犹解事，避人对客与观书。"
"悼亡 其一","宋末元初","毛直方","从事龟山亦偶然，宁知长别恨终天。当时去就商量错，不似牛衣十八年。"
"悼亡 其二","宋末元初","毛直方","客中自有未招魂，剪纸空教夜祭门。万一相逢今夜梦，恨多应是两忘言。"
"悼亡 其三","宋末元初","毛直方","奉倩伤神不是痴，人生百感有真机。飘零遗墨残针线，与泪无期自一挥。"
"渔父辞 其七","宋末元初","毛直方","溪桥竹边有酒沽，携鱼换酒满葫芦。篷头月上不觉醉，自卷芦叶吹呜呜。"
"渔父辞 其五","宋末元初","毛直方","本无租赋本无田，不知历日不知年。谁信渔家小船上，犹是无怀并葛天。"
"时秋积雨霁","宋末元初","毛直方","酝酿丰年付老农，挽回凉信报诗翁。巫山久暗埋寒碧，湘水初明浴晚红。帘卷柳阴先得月，簟横梧影早嘘风。天公快我披云愿，万里乾坤一望中。"
"野宿","宋末元初","毛直方","归恨逐春深，迟休欲缩程。远山何处碧，落日故乡明。路改柴门僻，村空石硙鸣。乞蔬仍买米，一宿尚营营。"
"赠叠山先生","宋末元初","毛直方","一襟书传日星悬，湖海声名五十年。事不求知惟此理，文之未丧岂皆天。人方惊怪欧阳子，我独悲伤鲁仲连。看镜倚楼秋已暮，风巾霜屦重依然。"
"杂怨 其一","宋末元初","毛直方","种莲恨不早，得藕常苦迟。谁知心中事，久已落怀思。"
"江南曲 其二","宋末元初","毛直方","沽酒酹江神，发船相送饯。船去浪如席，船回风似箭。"
"拟古 其一","宋末元初","毛直方","高堂列绮席，宾御何委蛇。粲粲金芙蓉，春葩照蛾眉。檀槽起清籁，铁拨弦鹍鸡。祇闻筵中曲，不闻曲中词。萧萧青冢魂，化作秋雁归。玉关去时泪，点点湿朱丝。岂知哀怨情，及此欢笑期。弹者锦缠头，听者金屈卮。但令今人乐，不惜古人悲。"
"拟古 其二","宋末元初","毛直方","野色倏已暝，零落沾我裳。行役悲险艰，仰愧归鸟翔。羁愁浩难收，壮发日已苍。远林烟火微，投宿扣村庄。居人毕刈穫，笑语井臼傍。问客来何疲，毋乃仕与商。所慎在出门，奚怨中路长。"
"妾薄命","宋末元初","毛直方","妾肌如玉颜如花，长眉窈窈青山斜。深闺学成新妇礼，镜鸾不与留年华。昨朝东邻裁嫁衣，今朝西邻催结缡。自怜孤灯照春梦，年年风雨梨花时。不怨父母贫，不恨蹇修拙。妾生赋命自坎壈，底用閒情写红叶。千丝万丝霜练光，与谁织作云锦裳。千针万针两黼黻，与谁佩服朝明堂。吁嗟妾薄命，薄命可奈何。失时还自羞，失身羞更多。妾宁失时无失身，平生分定月下绳。但把贞心守贞色，肯信婵娟解误人。"
"泥滑滑","宋末元初","毛直方","泥滑滑，日已西。泥深屦滑涴征衣，征衣涴尽不肯归。分明数声行不得，请君更听鹧鸪啼。"
"独骏图","宋末元初","毛直方","连天苜蓿青茫茫，盐车鼓车纷道傍。肉騣汗血不可常，权奇倜傥晦若藏。五之六之无留良，如此独步何堂堂。日三品豆慎所尝，天闲逸气谁能量。一尺之箠五尺缰，了与辔络俱相忘。大仆御直俨冠裳，庭前榻上婉清扬。有诏有诏且勿忙，一洗凡马銮锵锵。我观此图笔意长，欲言尚寄田子方。"
"秋感","宋末元初","毛直方","宇宙百年身，江湖万里心。世情高枕远，诗味闭门深。白发销穷达，青山傲古今。情知秋亦客，何事感秋吟。"
"送县尹任满","宋末元初","毛直方","卓鲁久不作，临风重怀人。锦溪有美锦，善制当谁称。器之汾阳君，烨烨驰华声。往来试樵邑，口碑播瓯闽。东阳修何行，桃李三年春。安得百器之，布满弦歌城。奈何斗以南，纷纷蒲璧荣。令君一何廉，廉乃不近名。令君一何明，明乃不见形。令君一何有，有若权在衡。令君一何了，又若刃发硎。能令政事简，罚者怀其仁。官府有直气，闾门无枉情。物论久逾定，去思见民真。"
"渔父辞 其三","宋末元初","毛直方","得鱼穿柳持上溪，溪村杳杳屋稀稀。莫怪渔翁头易白，去年买鱼人又非。"
"渔父辞 其四","宋末元初","毛直方","黄旗纲运牛马走，皂衣追呼鸡狗喧。深傍芦花摇橹去，遥望渔人是水仙。"
"渔父辞 其六","宋末元初","毛直方","黄昏船泊有邻居，明朝船散又还无。君笑我如浮萍草，我看君似水中凫。"
"渔父辞 其二","宋末元初","毛直方","呼儿买米得新粳，渔村且喜见秋成。今朝尝新莫草草，好钓鲈鱼来煮羹。"
"渔父辞 其一","宋末元初","毛直方","万里清江两桨船，一竿一缕水云边。平生不识书与剑，也得醉饱供閒眠。"
"赠督师曹将军","宋末元初","毛直方","泰阶煌煌色已齐，祥飙为扫蚩尤旗。幅员浩荡春台熙，不遣桴鼓惊锄犁。羽林宿卫环三陲，居安却虑忘战危。整暇自许忘其机，《司马》八法律以规。蒐苗猕狩凛弗违，碧油有幢俨军师。手持虎节谈鱼丽，闽关不以山与溪。歌舞《七德》宣皇威，有来视师省檄飞。将军名已草木知，干戈俎豆睢阳时。已分勾当江南归，流芳奕叶今孙枝，此行且赋从军诗。时清未用歌采薇，天子有道守四夷。"
"十月海棠盛开","宋末元初","王义山","海棠搀得小春天，独向晴窗弄午烟。造物胡为太颠倒，此花怎敢占梅先。"
"丫头岩","宋末元初","王义山","露出佳人半面看，晓鬟梳起碧云团。路傍老尽几春色，犹学丫头不顶冠。"
"小圃梅柳之争 柳与梅争","宋末元初","王义山","梅兄住在水之滨，五柳先生便有云。传语林逋须著让，堤边风景要平分。"
"小圃梅柳之争 梅与柳争","宋末元初","王义山","水边半树月模糊，移取山来更姓孤。未许渊明全占断，盍留一半乞林逋。"
"申屠御史袖诗来访和韵以谢 其三","宋末元初","王义山","云卿曾屈帅垣尊，讵谓如今古道存。骢马行行人且避，如何容易到山村。"
"申屠御史袖诗来访和韵以谢 其一","宋末元初","王义山","曾侍鹓行步赤墀，入山正为怕人知。自惭不直百金伎，空有囊中药不龟。"
"申屠御史袖诗来访和韵以谢 其二","宋末元初","王义山","满前舞鳝杂号狸，揽辔澄清众所期。今日忠良方得路，愿歌守道四贤诗。"
"龙仙诗","宋末元初","王义山","楚尾吴头风乍薰，沧波深拥小龙君。愿朝帝母龙楼晚，来曳霞裾驾五云。"
"吴仙诗","宋末元初","王义山","一曲清歌艳彩鸾，金炉香拥气如兰。西山高与南山接，剩有当时却老丹。"
"柏仙诗","宋末元初","王义山","古柏林间小剑仙，云鬟低绾亸轻蝉。愿持天上长生箓，来祝东朝亿万年。"
"送丁直谅赴西涧山长 其一","宋末元初","王义山","西涧元来只是刘，叶公争取过台州。退斋赤手来兴复，上水篙撑急向流。"
"送丁直谅赴西涧山长 其二","宋末元初","王义山","去时行李只携琴，更带奚奴作伴行。所谓伊人何所似，漪漪涧水一般清。"
"送升甫归九江 其一","宋末元初","王义山","云无心出未为非，鸟倦方还毋乃迟。只为当初欠归早，教人枉费和陶诗。"
"送升甫归九江 其二","宋末元初","王义山","猿鹤才闻归去来，便呼僮仆扫柴扉。如何出市见车马，惹起他心悔著归。"
"挽平轩王府判 其一","宋末元初","王义山","儿女来前痛别离，遗言埋骨用深衣。当家曾把僧衣葬，谁识平生此意微。"
"挽平轩王府判 其二","宋末元初","王义山","犹记琼林锡宴时，平轩折得好花归。而今花与人何在，日暮江东云自飞。"
"读东坡和陶诗有感","宋末元初","王义山","北门西掖傍丹墀，此正坡仙得意时。不是惠州饭难吃，如何去做和陶诗。"
"读晚唐诗有感","宋末元初","王义山","学诗莫学晚唐诗，学得晚唐非盛时。愿把凫鹥和既醉，翻腾韵语作今诗。"
"梅梢上雪","宋末元初","王义山","六出霏霏过小帘，梅梢著处似沾粘。天工底事巧装点，只为花疏特故添。"
"谌仙诗","宋末元初","王义山","冉冉飞霜缀绮裳，遥知谌母下丹阳。黄金鍊就三山药，来采蒲花献寿觞。"
"谒申屠御史 其三","宋末元初","王义山","褰帷问俗驻洪都，听得舆人夹道呼。好事被君都做了，个般风力自前无。"
"谒申屠御史 其二","宋末元初","王义山","云渺梁砀山水深，千年标致杳难寻。祇今来伴东湖月，惟有沙鸥识此心。"
"谒申屠御史 其一","宋末元初","王义山","向来汉相肃朝纲，建武中兴又说刚。等是当年名御史，到今百世又流芳。"
"题严子陵钓台","宋末元初","王义山","吹起炎刘已冷灰，先生功不上云台。当初同学还何事，毕竟曾经讲较来。"
"题何氏山阴道院 其二","宋末元初","王义山","山阴偏被道家占，我祖当年曾写经。君向阴中敞吟境，何时相伴鹤来听。"
"题何氏山阴道院 其一","宋末元初","王义山","从来道院江西好，只为涪翁遂得名。见说何家更清甚，院中终日读书声。"
"题汪才夫石城诗集","宋末元初","王义山","文到龙溪大家数，耳孙分剩有诗材。只因住在修江近，接得涪翁一派来。"
"题袁州邵录三老图 其一","宋末元初","王义山","堂前活现老人星，两个齐眉作寿朋。更有膝边儿戏綵，此身都及见云仍。"
"题袁州邵录三老图 其二","宋末元初","王义山","不誇九老写成图，要似一家三老无。满把寿觞拚一醉，父前母后子来扶。"
"题黄草塘诗集","宋末元初","王义山","凭何强占谢家塘，叵耐诗人忒煞狂。只把两家诗判断，此塘一半合还黄。"
"题韶州李同知百泉漱雪吟卷 其二","宋末元初","王义山","奉命来宣古曲江，春回画戟昼凝香。使君吟到苏州意，愿睹斯民一日康。"
"题韶州李同知百泉漱雪吟卷 其一","宋末元初","王义山","癖到膏肓药不医，把泉煮石炼成诗。齿根更著雪来嚼，吟过梅关又一奇。"
"鹤仙诗","宋末元初","王义山","饮马池边号浴仙，仙姿花鹤古今传。金经尤有延年诀，未数庄椿寿八千。"
"赠丁道士游浙","宋末元初","王义山","毕竟前身是令威，昂藏鹤样更能诗。此行游遍江湖了，来访逋仙又一奇。"
"赠医士熊月湖 其一","宋末元初","王义山","缘何扁鹊号良医，传法元来饮上池。化作月湖湖内水，愿捐一滴救疮痍。"
"赠医士熊月湖 其二","宋末元初","王义山","月湖镜样十分清，诊视还他指下明。那似月湖心地好，愿人常似兔长生。"
"书曹忠勇诗集","宋末元初","王义山","当家七步已称雄，君更豪吟句律工。泸水城存空吊古，睢阳庙在凛生风。友闻不死世无敌，武惠重来战有功。能不动心方是勇，教人以善谓之忠。"
"王母祝语","宋末元初","王义山","壶峤天低乐圣时，南薰初试度兰池。影飞霞佩朝金殿，曲奏云和献玉卮。稽首万年尧历永，承颜五色舜衣垂。仙家更有蟠桃在，明日重来谒帝墀。"
"东湖拜朔非礼去职诸生以诗留行和其韵以谢之","宋末元初","王义山","只有春风无世态，世间冷暖若为情。废经彼自违先圣，议礼终难强两生。不合拂衣吾竟去，谁云出昼待留行。云卿数亩园犹在，已结东湖松菊盟。"
"甘露堂","宋末元初","王义山","扫除黄叶拂尘埃，讲座虽虚尚有台。岁晚乔松典型在，烟波叠嶂画图开。不须瑞露从天降，应是慈云为客来。须信中边甜似蜜，吟诗未足报崔嵬。"
"西湖即席和冷泉亭韵","宋末元初","王义山","石溜寒泉山色阴，我来本不为花寻。愿分一滴清泉水，尽涤平生尘垢心。虚洞迂风桥畔过，急滩泻月水痕深。襟期难与凡人道，好和沧浪濯足吟。"
"观海潮","宋末元初","王义山","凭谁撼得海门开，疑是神兵著力推。霎地起来银一线，驾山卷起雪千堆。列江画舫浮天去，几片红旗逐浪回。毕竟神京钟王气，海神岂为子胥来。"
"别中斋杨左丞","宋末元初","王义山","孤山久无主，谁伴月昏黄。归兴西湖动，离情南浦伤。官清从马瘦，政暇又诗忙。莫羡和羹事，林逋有暗香。"
"寿崇节致语口号","宋末元初","王义山","东极承颜肃紫宸，恩醲湛露燕群臣。香传禁柳鸣球瑟，影颤宫花蔼缙绅。璀璨祥光三殿晓，怡愉和气万年春。明朝又纪流虹瑞，更效封人祝圣人。"
"京庠校文和同考官","宋末元初","王义山","文堂翕聚众星明，剖蚌扬沙著意精。幸执楮毫陪末席，敢将文字品诸生。烘堂莫共赓酬笑，彻夜惟闻倡叹声。要使西昆文体变，欧公不怕咈人情。"
"和九月十日紫极登高韵","宋末元初","王义山","谁报江州遣白衣，如云胜友好追随。满斟绿斝安排醉，牢裹乌纱照顾吹。两个重阳前后日，一年好景这些时。到今不数重山会，坐上元来欠了诗。"
"和王槐城寄诗韵","宋末元初","王义山","惯熟齑盐味，谁云食淡难。旧尝司国子，今又作儒官。有手肯炙热，无毡不怕寒。芹香至今在，常梦到槐安。"
"和申屠御史来豫章韵","宋末元初","王义山","一衣带水绕洪城，水不在深龙则灵。帘栋中间人渺渺，烟云朝暮柳青青。肯将明月清风我，来伴西山南浦亭。好把甘泉洗贪酷，生民血渍吏牙腥。"
"和陈荣可感兴韵","宋末元初","王义山","元岂好聱张岂乖，世间役役逐尘埃。容心于物为身阱，得意之时即祸媒。退一步思方是足，放三分弱岂真呆。悠然独坐吟窗下，忽见梅花一朵开。"
"和康节天意为人二吟 其二","宋末元初","王义山","鸟兽不可与同群，人道无亏方是人。已分工夫须尽我，学中本领在明伦。川云意思乾坤外，杯酒襟怀天地春。识得眼前真道理，世间何事切吾身。"
"和清江韩伯善 其三","宋末元初","王义山","文章于道未为尊，求道须教造大醇。理学一门要精密，时文大病在尖新。高谈天下经纶易，谁疗目前饥馑因。拚却挂冠高蹈去，孰云林下果无人。"
"和清江韩伯善 其二","宋末元初","王义山","世间利欲久胥沦，才有诗书不是贫。三极经纶须是学，一毫愧怍便非人。充之家国而天下，穷则江湖一钓纶。寄语黄州王学士，不妨借我华阳巾。"
"和清江韩伯善 其一","宋末元初","王义山","厥初是理与俱生，一点灵扃透处明。谁肯枉身徇时好，从来造物忌文名。雌黄一任傍人说，暴白只依天理行。输与老农无个事，夕阳黄犊带烟耕。"
"和韩御史题滕王阁韵 其二","宋末元初","王义山","喜瞻御史又来临，感慨登高此兴深。许大乾坤付杯酒，几多景物入孤吟。惭无王勃诗家数，赖有韩公记古今。休讶江东暮云隔，相逢萍水两知心。"
"和韩御史题滕王阁韵 其一","宋末元初","王义山","阁枕台隍暇日临，兴怀风景寄情深。江山为友更添我，宇宙皆诗放纵吟。不尽川流朝复夜，无穷事会古来今。一般输与渔翁好，閒是閒非不累心。"
"郊坛奏告礼成口号","宋末元初","王义山","夜半宫中响佩环，小臣髣佛见天颜。月星明穊斋坛上，穹昊鉴临方寸间。五色云祥开景运，两行露立缀仙班。皇心自与天心合，万姓欢呼法驾还。"
"饯行省郎中王君祥","宋末元初","王义山","以儒饰吏号通材，忽报曹装打叠回。个样归舟惟载月，若为送客只将梅。云凝春树何堪别，昼永甘棠待再来。无限依依怀渭水，揽衣不寝夜徘徊。"
"饯怡斋胡宪使","宋末元初","王义山","不是胸中熟吕刑，如何议谳极详明。严于三尺古来法，宽以一分天好生。仁意满腔皆恻隐，政声交口说廉平。玉堂本是青毡旧，跳过郎星向上行。"
"春日即事二首 其二","宋末元初","王义山","步屧随风过柳川，眼前气象觉熙然。勾萌甲拆皆春意，鱼跃鸢飞遂性天。绿草方浓山尽发，紫芽新迸蕨初拳。自形自色何容巧，禀赋元来物得偏。"
"春日即事二首 其一","宋末元初","王义山","朔气棱棱带雪吹，凝阴四面锁寒枝。自回造化微和后，如再洪濛未判时。天遣江山醒醉眼，春将景色入新诗。乡晨一部箫韶奏，草绿花红山鸟嬉。"
"蚤起斋檐独坐","宋末元初","王义山","轻寒测测雨冥冥，不觉閒中春一庭。老竹似欺窗草绿，落梅微间翠苔青。倏听莺语调新曲，默看蛛丝网碎屏。物意人情两相得，莫容尘俗挠中扃。"
"送云游瑩上人","宋末元初","王义山","从前身不染飞埃，雪窦云峰任往来。石路滑时宜驻锡，浪头危处且浮杯。眼高桑下肯三宿，脚健山中能万回。四大空虚何底止，信渠钻得纸窗开。"
"送余仲谦赴江州教","宋末元初","王义山","广文要饭又何难，所在侏儒烂饱餐。热选尽教众人取，冷官要耐五更寒。田园彭泽菊三径，意思濂溪草一般。湓浦依然遗迹在，道源须是静中看。"
"送奉使翰林颁降历日回","宋末元初","王义山","历家差只在毫釐，有诏清台子细推。三代以来宗夏正，溥天之下再尧时。暂烦英节来将命，归对薇花好赋诗。夜直禁林如有问，江南民力正疮痍。"
"送按察魏经历","宋末元初","王义山","公论难磨口似碑，肯将虚誉博人诗。心常近厚元非弱，职在详刑安忍施。两载依然如始至，一廉岂是要人知。怕闻骢马骑将去，惹起西人无限思。"
"送按察王佥事除行台察院 其一","宋末元初","王义山","漠漠天高不可呼，斯民何处诉无辜。从来鹰隼肯驱雀，除却豺狼安问狐。霹雳一声碎奸胆，风霜八路击贪夫。得公数辈遍天下，民命从今盍少苏。"
"送按察王佥事除行台察院 其二","宋末元初","王义山","夺去江西一福星，维扬无地著先声。数千百里人相贺，二十四桥风便清。祇为外台要精采，更烦辣手大支撑。劝君放缓骑骢马，怕有人来境上争。"
"挽山居刘侯官 其三","宋末元初","王义山","雪坡仙去又山居，凋谢堪为世道悲。师鲁仅存遗集在，乐天无限故人思。追怀把酒论文日，忍读停云对雨诗。千里有书报埋玉，衔哀莫写泪交颐。"
"挽山居刘侯官 其二","宋末元初","王义山","赋埒相如轧子云，词场几度策奇勋。不卑铜绶肯为宰，须是玉堂方著君。准拟日边行接武，奈何地下要修文。试将六稿从头读，羞杀时流把砚焚。"
"挽山居刘侯官 其一","宋末元初","王义山","渥洼生出此骅骝，父子当今第一流。争道老泉生二秀，最难锦水又三刘。悫亡明道碑东洛，塾死文公哭婺州。留得一家书脉在，郎君见说突烟楼。"
"挽云屋徐侍郎 其二","宋末元初","王义山","雁塔题名墨尚鲜，九州四海此同年。故人直上青云路，凡俗那能白骨仙。不善巧图真个拙，祇因方处久些圆。万钟不博箪瓢乐，有命何如有性焉。"
"挽云屋徐侍郎 其一","宋末元初","王义山","阖朝奔逸荡无关，夜半潇潇风雨寒。世乱争先寻活路，时贫输与做穷官。平生自谓学无事，一死谅非君所难。到此徬徨犹不忍，国亡那敢计身安。"
"挽介堂胡知郡 其二","宋末元初","王义山","六馆诸生伏下风，少年声价在黉宫。交游湖海天下士，规矩乾坤心匠中。竹使分符春坱圠，棠阴匝地昼朦胧。新昌人所难为事，人到于今说介翁。"
"挽介堂胡知郡 其一","宋末元初","王义山","忆昨云从东野时，天街携手话心知。澹庵往矣谁其嗣，文定今之学者师。德邵年高前辈行，山摧木坏哲人萎。虎头城下艰难共，古道如公更有谁。"
"挽白鹿洞宾吕善居","宋末元初","王义山","元是双峰门下士，席间参请到源头。鲁人知有乐正子，汉世曾称马少游。白鹿洞宾儒领袖，紫阳教主道源流。有儿曾斫月中桂，家学相传卒未休。"
"挽竹芗龚侍郎 其二","宋末元初","王义山","一木难支大厦倾，阖门拚却赴波鲸。归来止为寻坟陇，隐去不教知姓名。剩有诗篇传不朽，相从野老话生平。翩翩只鹤扶云去，群玉峰头籍大清。"
"挽竹芗龚侍郎 其一","宋末元初","王义山","犹记乌台第一章，当年物论忒雌黄。人心自有公非是，天理岂能终晦亡。奸魄虽生名已死，弹文尚湿墨犹香。偷生宁复百年活，地下何颜见竹芗。"
"挽李教授","宋末元初","王义山","偏是书生赋分悭，生平受用只儒酸。非无热处可炙手，禁得寒时做冷官。乃父向年已科目，好儿今日又衣冠。期颐上寿古来少，归去关山雾雨漫。"
"挽苏少章","宋末元初","王义山","曾趁当年桂子秋，烦公引领广寒游。春官报罢笑归去，底事无成付命休。诗又江湖一家数，学寻伊洛到源头。忍将感兴篇来读，望断修江无限愁。"
"挽实斋刘尚书 其二","宋末元初","王义山","节麾仍帅阃，三道福星临。政澈寒潭底，人行明镜心。船中不留月，童背也无琴。谁憩甘棠下，无穷蔽芾阴。"
"挽实斋刘尚书 其一","宋末元初","王义山","紧官都做了，只欠到台司。言路古之直，经筵帝者师。极中五福备，天下达尊推。方曳星辰履，商山已茹芝。"
"挽松麓李佥判","宋末元初","王义山","手拈老笔眇词场，馀子如何敢颉颃。疑是前身真贺白，不然今世又苏黄。片文落处人争诵，一第欠于天取偿。造物却教二郎做，立身既好又名扬。"
"挽度宗 其一","宋末元初","王义山","道隆兼德厚，民庶乐难名。宫合府中一，身修天下平。有条皆快活，无事不清明。长乐天将晚，如闻问寝声。"
"挽胡经干","宋末元初","王义山","手画兵家八阵图，儿时此志已吞吴。英雄豪杰所同者，将相王侯有种乎。事竟无成空感慨，天胡不忍死须臾。东南留得斯人在，半壁乾坤只手扶。"
"挽家溪危知郡","宋末元初","王义山","当家旧只说骊塘，近代家溪名又香。仁智扁斋天动静，正邪抗疏界阴阳。伤哉所到方丹毂，惜也斯人不玉堂。孤负锦江人望断，使君已在白云乡。"
"挽贾平章生母 其一","宋末元初","王义山","有子万事足，相与乐湖山。花径板舆稳，萱庭衮服斑。轲亲荣鼎养，鲁国忽丧还。元气极之母，生贤奠两间。"
"挽贾平章生母 其二","宋末元初","王义山","修龄踰八帙，五福萃诸身。翟服仪容旧，鸾绫谥诰新。艰难共淮楚，褒表建齐秦。曾听呼儿道，仲华能笑人。"
"挽鹿泉贾参政二首 其二","宋末元初","王义山","一老皤皤六十馀，直从苦硬做工夫。可怜爵齿啬于德，惟有诗书付尔孤。后学失师谁主此，斯文坠地果天乎。榇归只借帆风力，最是舟中麦也无。"
"挽鹿泉贾参政二首 其一","宋末元初","王义山","夺得公来镇古洪，武昌棠荫蔼春融。生民立命学有用，活佛救人天大功。上帝遣符徵范镇，斯民失怙哭温公。山横抱犊人何在，草木悲号一夜风。"
"挽黄松涧","宋末元初","王义山","少陵元是谁家数，衣钵当初自审言。松涧于何寻的派，涪翁之后又仍孙。几篇忧国诗奚寄，一念爱君天所根。不比骚人弄光景，读君遗稿死犹存。"
"挽善庆堂黎朝奉","宋末元初","王义山","闻孙姓字魁天下，知是堂中积善深。天岂有私惟福善，公于责报本无心。方来诸少庭森玉，管取明科榜又金。他日貂蝉食家庙，一门青紫列如林。"
"挽遂初陈尚书","宋末元初","王义山","到得咸淳国步艰，几回抗疏动天颜。丈夫那肯死牖下，馀子从教活草间。有分珠厓终着去，无心白发望生还。故人目断暮云处，雾雨濛濛山外山。"
"挽溪园周知郡 其一","宋末元初","王义山","英英玉立已班行，地位如何不庙堂。久合飞腾上华要，祇缘抱负太刚方。阶庭竞秀誇诸少，衣钵先传属长郎。最是一家古三代，棣华今尚有馀芳。"
"挽溪园周知郡 其二","宋末元初","王义山","记得年时试别头，得君引我上瀛洲。当场独步眇馀子，好手先拈第一筹。锦水曾寻香戟梦，洪崖去伴赤松游。瓣香遥致生刍敬，渺渺螺川涕泗流。"
"挽熊县丞","宋末元初","王义山","三叹丞哉不负余，阶庭兰玉又森如。乡邻称道有是子，祖父传来只此书。勇上璧流逼霄汉，相将金榜到门闾。从前不朽惟家学，不必籯金自有馀。"
"挽熊墨庄","宋末元初","王义山","积谷翁家诧富强，千斯仓与万斯箱。尽教此辈更多蓄，输与先生这一庄。身已九京名不朽，家藏万卷字犹香。向来有子曾充赋，赢得此田常不荒。"
"挽横海曾朝议","宋末元初","王义山","父子眉山多一苏，衣冠盛事再堪图。岫云懒出官情薄，霖雨未成舆望孤。横海仅存遗藁在，临川有此老师无。瓣香久欠南丰敬，东望灵车天一隅。"
"斋居杂兴 其一","宋末元初","王义山","道理须从妙处寻，静中观物了吾心。一时俯仰成朝暮，万变纷纭几古今。蠖屈蛇伸非矫揉，鸢飞鱼跃自升沉。莫随名利相牵引，方寸胶舟泥寸涔。"
"斋居杂兴 其四","宋末元初","王义山","木曳斜晖抹淡红，薄窗微惹一帘风。水如银样浸新月，山耸翠标撑碧穹。天为骚人开眼界，酒寻好句入杯中。兴来点检江山罢，顷刻阴晴笑化工。"
"斋居杂兴 其五","宋末元初","王义山","天根分上下，月窟几晴阴。老树吹来古，流芳直到今。四时花不断，一本理尤深。记得南轩说，要观生物心。"
"斋居杂兴 其二","宋末元初","王义山","一身自有一乾坤，拍拍阳和禀得淳。诗思已随春意动，夜衾不怕晓寒新。未应云谷成辽邈，常把沧洲入想因。觅句看书无个事，清泉可饮便非贫。"
"斋居杂兴 其三","宋末元初","王义山","山水之中足可娱，田园数亩任荒芜。论交惟有诗知己，把酒相忘月与吾。秀石漱泉清可砚，孤峰挂日景堪图。可怜直节如松劲，刚被秦封作大夫。"
"饯长白李左丞","宋末元初","王义山","往来不特地之灵，西有长庚一点星。九路大开行省府，几人争看小朝廷。只消馀力镇衡岳，许大先声到洞庭。净洗甲兵从此去，烦公更为挽沧溟。"
"饯申屠御史归扬州行台","宋末元初","王义山","僻在江南天一隅，烦公原隰遍驰驱。数元结辈已多矣，百子骏今安得乎。风力喧传真御史，霜台勇在去贪夫。翩翩只鹤骑将去，若问腰缠一孔无。"
"饯张宣慰三首 其三","宋末元初","王义山","种了甘棠打叠回，遮留竞凑辙辕来。只存诗檐作行李，若问归囊清过梅。抵为运筹咨汉杰，传闻近日筑燕台。为言民力东南竭，好趁层霄阊阖开。"
"饯张宣慰三首 其二","宋末元初","王义山","贵介而能大耐官，留心翰墨此为难。龙蛇现影笔端活，风雨惊人纸上寒。教子一经文墨续，读书万卷夜灯残。一门数世衣冠盛，曾把君家家传看。"
"饯张宣慰三首 其一","宋末元初","王义山","奉宣德意慰群生，曾未□年政已成。乃父勋名在彝鼎，当家衣钵合钧衡。如何归隐山林得，不管从来利禄轻。裴度淮西功业了，伫乘驲传上神京。"
"偶成 其二","宋末元初","王义山","良贵由天赋，欺心天可欺。功名皆梦幻，道理厌新奇。枫叶敲窗际，梅花对月时。个般清趣味，料得少人知。"
"偶成 其一","宋末元初","王义山","五性感而动，其间善恶萌。危微相对立，体认要研精。大学静而得，中庸诚则明。原头不参透，何以约其情。"
"宿安仁县市","宋末元初","王义山","安仁斗来大，地窄瞰官途。吏散晚衙早，人稀夜市无。山多田占少，涧曲水来迂。犹道茅包锦，县官来索租。"
"寄题黄静斋","宋末元初","王义山","静中乐处是琴书，此乐输君二美俱。明镜无尘佛关捩，内丹养火夜工夫。梅花窗下参同契，翠草庭前太极图。探得黄庭真诀了，不须更看养生符。"
"谒中斋杨左丞","宋末元初","王义山","向来曾拜紫宸衙，亲见先班奉日霞。帝室馆甥贵公子，王姬下嫁旧儒家。执中默契心传妙，勤有无穷学问加。带取孤山来作伴，清吟尚可趁梅花。"
"谒参政张献子","宋末元初","王义山","曾侍龙楼晓色催，真仙那肯下蓬莱。离方共睹重光日，震位欣闻长子雷。奉使祇应天上去，运筹暂作幄中来。老夫羞把诗怀袖，只为明公是秀才。"
"谒按察马佥事 其一","宋末元初","王义山","黩货无厌政贿成，几年蔀屋不曾晴。击奸霹雳从天降，烛物晶明揭日行。曩在乌台已风采，特烦龙节更澄清。儿童走卒更相顾，夹道传呼司马名。"
"谒按察马佥事 其二","宋末元初","王义山","化瑟新更击巨贪，六条察吏首言赃。划开云睹青天日，全藉风闻白简霜。佥谓激扬须獬豸，如何放过此豺狼。诸生饥欲死难忍，惟有广文餍稻粱。"
"题吴此民远游集","宋末元初","王义山","偪仄怀居非丈夫，吾今语子好游乎。沅湘到处有司马，嵩华至今谈小苏。事会无穷闲宇宙，山川有尽眇江湖。奇闻壮观多收拾，刮目他时看阿吴。"
"题杜氏匏瓜亭","宋末元初","王义山","道包众妙起经纶，粒粟中藏天地仁。五石匏徒誇彼大，一瓢饮有乐之真。从来硕果存生意，吾岂匏瓜系此身。文穆此心唯念旧，还能续得馑亭春。"
"题陈宗阳梅花全韵诗集","宋末元初","王义山","骚经比兴殆无遗，何独于梅靳一辞。从逊以来方有句，到逋而后愈难诗。形容虽巧迹之浅，吟状愈多天者漓。独在孤山孤绝处，定交惟有雪相知。"
"题郑氏义门","宋末元初","王义山","说到义时须割截，如何气象得浑全。合非真合皆人者，生与俱生有性焉。友是弟兄常底事，仁于父子本然天。大书忍字果何意，便觉流于矫揉偏。"
"题黄高士雪月集","宋末元初","王义山","冰作丰姿水作神，群仙境界里诗人。敲从竹起韵不俗，吟到梅来相逼真。无己许令参后社，庭坚端的是前身。有时石鼎堪联句，还许平分坐上春。"
"题僧南浦诗卷","宋末元初","王义山","齐己诸人壳已蝉，不传诗印又多年。水萍粘瓦终无用，风絮沾泥不是禅。谁识咸酸居味外，要追风雅到删前。读师句法真家数，拂拂松阴响涧泉。"
"赠邓可欺","宋末元初","王义山","萌一欺心理便亏，久之天定胜人为。买臣负担行吟日，韩信低头出胯时。自怯终于强者弱，不争是乃胜之基。彼来欺我自欺耳，只要我心无自欺。"
"赠邓梓林","宋末元初","王义山","乔木森森说邓林，自从拱把至于今。虽然本质生成美，全是乃翁培植深。勿使杯棬戕所有，或容斤斧得而寻。非材自愧沟中断，也有庭槐满地阴。"
"赠陈梅垣","宋末元初","王义山","竹外重门不待扃，此垣缭绕自天成。一枝潇洒无尘涴，半夜高寒对月明。特立丰标仁者静，生平骨格圣之清。纵饶曾与逋仙约，只许溪前见影横。"
"五无歌送张参政","宋末元初","王义山","一钱刘太守，也被一钱污。今日公归去，一文钱也无。临去受百纸，清哉杜大夫。今日公归去，半张纸也无。清献出蜀日，琴鹤与之俱。今日公归去，琴和鹤也无。东山船载月，皎洁如冰壶。今日公归去，船中月也无。问公何所有，所有与人殊。只有一廉字，斯人百世无。"
"书永嘉嘉禾驿","宋末元初","王义山","老来倦跻攀，悠悠憩山侧。层岚轶穹霓，纡萦困行客。崖倾觉崄巇，径曲盘险迫。石老枕云根，桥横界野色。海峤吞暝晖，松标挂辰极。残烟罩成幄，长波曳如帛。天际鸟知还，溪涧鱼自适。几忘物无我，虑淡意常寂。泛观穹壤间，天亦局于迹。荣华忽彫枯，俯仰逃今昔。倾羲倏再旦，急轨等寄驿。愚公果何为，老且欲移石。"
"天问","宋末元初","王义山","鸿冥未判初，动静根已互。阴阳无停机，一阖一辟户。太虚本块气，无形何八柱。四时自尔行，列星自尔布。吾闻女娲氏，曾把五色补。补处绝无痕，亦有未补处。日无息不运，何处独阴雾。有龙衔烛照，终日烧不住。玉川子有言，日月作眼行。应不外幽独，同此双眼睛。彼何地而暗，乃假烛以明。亦有无烛地，暗塞幽冥冥。吾不解其故，苍苍徒具形。试唤卢仝鬼，为我叩太清。"
"月岩","宋末元初","王义山","岩中一个月胚胎，知是谁将斧凿开。一夜六丁将帝敕，驾空推起上天来。"
"王母祝语 万年枝诗","宋末元初","王义山","百子池边种最奇，无人识是万年枝。细花密叶青青子，常得披香雨露滋。东风向晚薰风早，禁路飞花沾寿草。年年圣主寿慈闱，先献此花名字好。"
"王母祝语 长春花诗","宋末元初","王义山","东风不与世情同，多付春光向此中。叶里尽藏云外绿，枝头剩带日边红。百花能占春多少，何似春颜长自好。清和时候卷红绡，端的长春春不老。"
"王母祝语 石榴花诗","宋末元初","王义山","待阙南风欲上场，阴阴稚绿绕丹墙。石榴已著乾红蕾，无尽春光尽更强。不因博望来西域，安得名花出安石。朝元阁上旧风光，犹是太真亲手植。"
"王母祝语 芍药花诗","宋末元初","王义山","倚竹佳人翠袖长，阿姨天上舞霓裳。娇红凝脸西施醉，青玉栏干说叠香。晚春早夏扬州路，浓妆初试鹅红妒。何如御伞掖垣中，日日传宣金掌露。"
"王母祝语 宫柳花诗","宋末元初","王义山","御墙侧畔绿垂垂，接夏连春花点衣。好似雪茵胡旋舞，楼台帘幕燕初飞。薰风日永彤墀晓，宫妃簇仗呈千巧。就中妙舞最工奇，戏衮玉毬添一笑。"
"王母祝语 栀子花诗","宋末元初","王义山","当年曾记晋华林，望气红黄栀子深。有敕诸宫勤守护，花开如玉子如金。此花端的名薝卜，千佛林中清更洁。从知帝母佛同生，移向慈元供寿佛。"
"王母祝语 菖蒲花诗","宋末元初","王义山","昔年有母见花轮，富贵长年不记春。今报紫茸依碧节，献来慈极寿庄椿。汉家天子嵩山路，又见蒲仙相与语。而今帝母两怡愉，莫忘九疑山上侣。"
"王母祝语 萱草花诗","宋末元初","王义山","当年树背入诗章，绿叶丹花有晖光。为道宜男仍永世，福齐太姒炽而昌。犹记夏侯曾与赋，灼灼朱华凝瑞露。紫微右极是慈闱，岁岁丹霞天近处。"
"王母祝语 蔷薇花诗","宋末元初","王义山","碎剪红绡间绿丛，风流疑在列仙宫。朝真更欲薰香去，争掷霓衣上宝笼。忽惊锦浪洗春色，又似宫娃逞妆饰。会当一遣移花根，还比蒲桃天上植。"
"王母祝语 蟠桃花诗","宋末元初","王义山","蕊珠仙子驾红云，来说瑶池分外春。道是当年和露种，三千花实又从新。红云元透西昆路，青鸟衔枝花颤舞。薰风初动子成初，消息一年传一度。"
"古意二首 其二","宋末元初","王义山","东篱采秋菊，秋菊清且香。采之欲寄谁，聊以寓感伤。感伤何所思，故人天一方。故人日以远，思君岂能忘。瞻望兮弗及，西山倾夕阳。黄昏人倚楼，一声笛何长。"
"对厅致语口号","宋末元初","王义山","八叶蓂香夏气清，坤闱有庆佛同生。枫宸称寿云霄迥，苹野沾恩雨露深。祚永万年齐晋福，孝濡九有乐升平。电枢又报祥光绕，需拜扬休天子明。"
"冷舍偶成示儿","宋末元初","王义山","悔著当初误出山，无聊情绪几多般。尽教茅舍云遮断，已约梅花月送还。旅兴须凭酒消遣，家书不住报平安。逢人休道为官好，骨肉团栾胜做官。"
"和胡方湖雪韵","宋末元初","王义山","麻姑粒米撒天葩，山色模糊未尽遮。月斧凿天飞下屑，风刀剪水簇成花。有时觅句寻欧约，不惯斟羔学党家。呵手撚梅窗下看，只嫌红蒂带村些。"
"和康节天意为人二吟 其一","宋末元初","王义山","一毫矫揉不安然，人众岂能终胜天。透出梦关方是觉，要从心地自澄源。人能穷理始知命，事到容心便费言。造物安排都已定，道中浩浩而渊渊。"
"夜宿严陵舟中","宋末元初","王义山","好风特地送帆开，刺破芦花雪几堆。浪里烟波渔唱歇，岸头更点雁声催。船空载取月同去，蓬破偷将天入来。拂早起看鸥睡醒，笑侬抹过子陵台。"
"枕上闻风","宋末元初","王义山","风撼林间万窍开，耳边雨带暮潮来。似知书困难为觉，刚把天声为唤回。"
"送允中斋王参政入闽","宋末元初","王义山","未到三山声已雷，此行正好趁梅开。榜文争看乖崖押，士类欢呼常衮来。不信闽中能独占，要令天下总春回。江西争得公来定，只怕朝家有诏催。"
"送孙纠弹归镇江","宋末元初","王义山","不待文公立学规，士当无愧此深衣。无人可纠孰挑达，有过不弹谁是非。不怕转喉能触讳，自言垂老盍知归。只从北固山头处，直道留为晚景辉。"
"座间分韵得道字","宋末元初","王义山","一年景物秋最好，秋到重阳秋更老。留取黄花待再来，慇勤寄与西风道。菊花了后到梅花，梅花开时雪交加。何当雪月交光夜，与君重约醉流霞。"
"盛暑夜起","宋末元初","王义山","大块劳形为有生，为生受役自纷然。几年寒暑人间世，一点灵明心上天。欲待足时无了日，只今悟处是真诠。烟霞终是吾归处，谁道丹砂可引年。"
"跋杨中斋诗词集","宋末元初","王义山","江西派已远，后来无闻人。许大能诗声，来自浙之滨。奚奴背锦囊，马蹄踏青春。来派江西诗，风月浩无垠。翩翩佳公子，皆绮纨其身。惟君独不然，每恨无书贫。胸中国子监，所积皆轮囷。把酒读君诗，一字一精神。句里带梅香，不涴半点尘。家本住孤山，和靖与卜邻。吾闻诗之天，不在巧与新。纤秾寄淡泊，清峭寓简淳。古律尤崛奇，可与子建亲。此诗实兼之，体具众美纯。载哦长短篇，音节中韶钧。少游词如诗，二者皆逼真。再拜卷锦还，愿言宝所珍。"
"感兴","宋末元初","王义山","灵均作天问，子厚为之对。玄冥莫可诘，幻说多诡怪。苍苍特其形，厥义了难解。尼山自绝笔，人文已久坏。果有司造者，应不终泯晦。吾欲灰吾心，纳世于聋聩。复为崆峒民，穴野奚土蒉。"
"题武冈向敏衡无加庄","宋末元初","王义山","恭惟陈简斋，与鹤山魏公。堂堂二先生，后学之所宗。遗迹所到处，百世犹高风。武冈有向氏，乃祖家诗礼。简斋曾来访，鹤山亦踵至。二先生来时，草木亦光贲。主人局蹐迎，出门见大宾。大带束深衣，整容而肃襟。揖客坐上坐，樽酒与细论。向氏家本儒，苦无黄金籯。惟有无加庄，留以遗子孙。此庄不在田，非谓三百囷。庄者敬之谓，为学之入门。乃祖燕后人，有书便不贫。能令二先生，肯来共斯文。向来吾南昌，隐者苏云卿。魏公令地主，而来访一民。匹夫道义重，王侯失其尊。古人不傲士，此风今犹存。"
"赠点易娄君复","宋末元初","王义山","伏羲先天易，其初一太极。太极生阴阳，阴阳各有画。濂溪何所传，妙得于太极。极上作一圈，一圈只是白。伏羲已为赘，大小圈更十。不知果何意，多是祖河图。所以负笭者，敢于嗤吾徒。愿与易相忘，圈点画皆无。"
"赠山村梅癯","宋末元初","王义山","我爱梅花村得好，来伴山村与卜邻。却有一般不村处，冰为胸次玉为神。别有村人村得俗，满口肥甘烂钱谷。那知山村梅样癯，肯向人言饭不足。山村切莫学我痴，腹中有字不疗饥。会有东君老知己，陇头先春寄一枝。"
"赠心月相士","宋末元初","王义山","十五以前月，清光逐夜生。自朔以至望，浸长而浸盈。十五以后月，明减而生魄。自望以至晦，浸微而浸阙。嗟彼天上月，有圆阙阴晴。惟有心月月，天者常清明。持此以鉴人，妍媸奚所遁。此月不在天，月在尔方寸。"
"千年调 游葛岭归有感","宋末元初","王义山","胜地独湖山，满堂贮风月。歌舞太平气象，雪回云遏。红鞋朱帽，隔岸唤船，芙蓉万叠。人稀到，这清绝。因思旧事，庄敞平泉宅。莫与他人树石，对儿孙说。难全晚节，不如一丘壑。住茅屋三间，任穷达。"
"水调歌头 寿湖南胡太初","宋末元初","王义山","沆瀣金茎露，清洁玉壶冰。分明昨夜，光见南极老人星。山甫秀钟崧岳，傅说上符箕尾，造物为时生。一代词科伯，飞上到蓬瀛。紫薇天，丹禁地，掌丝纶。盘洲益国，个样人物只三人。辞却翰林风月，故就湖湘霖雨，天下共为春，试看玉堂□，太半秉洪钧。"
"水调歌头 乙亥春永嘉归舟","宋末元初","王义山","宇宙邮亭耳，游子问舟归。滩上滩下，转柁欲速□□迟。安得泛河一叶，寻见江南归处，多只是旬馀。此身无地著，惊浪湿征衣。独张翰，见风起，早知机。谁把乘舟，偏重良策济明时。夷岛人烟相接，恰在永嘉上浦，猛忆浩然诗。乡闾万馀里，失路一相悲。"
"乐语","宋末元初","王义山","西山元是神仙境，瑞气郁森森。彩鸾飞下五云深。急管递繁音。碧鬓□斜花欲颤，轻盈莲步移金。紫檀催拍莫沈吟。传入柘枝心。"
"乐语","宋末元初","王义山","岁岁丹霞天近处。借问殷勤，何以逢兰杜。碧砌玉阑春不去。清香长逐薰风度。况是恩光新雨露。绿叶青青，葱翠长如许。端的萱花仙伴侣。年年今日阶前舞。"
"乐语","宋末元初","王义山","慈元宫殿五云开。寿献九霞杯。步随王母共徘徊。仙子下瑶台。红袖引翻鸾镜媚，婆娑雪□风回。繁弦脆管莫相催。齐唱柘枝来。"
"乐语","宋末元初","王义山","日日传宣金掌露。当殿芳菲，似约春长驻。微紫深红浑谩与。淡妆偏趁泥金缕。拂早薰风花里度。吹送香尘，东殿称觞处。歌罢花仙归洞府。彩鸾驾雾来南浦。"
"乐语","宋末元初","王义山","莫忘九疑山上侣。住在山中，白石清泉处。好与长年沾雨露。灵根下遣蟠虬护。青青九节长如许。早晚成花，教见薰风度。十二节添须记取。千年一节从头数。"
"乐语","宋末元初","王义山","秘传玉诀自灵修。家在仙山最上头。更有仙茅香馥郁，年年今日，薰风时候，掇取献龙楼。"
"乐语","宋末元初","王义山","十样仙葩天也爱。留住春光，一一娇相赛。万里莺花开世界。园林点检随时采。□□□眉仙体态。天与司花，舞彻歌还再。献与千官头上戴。年年万岁声中拜。"
"乐语","宋末元初","王义山","龙楼日永，鹤禁风薰，拂晓寿星光现。无限霞裾，欣传帝母，与佛同生华旦。佳气慈闱，看龙颜欢动，玉卮亲劝。捧祝殷勤，对萱草青松，菖蒲翠软。奇香喷，阶前芍药，频繁红深紫浅。遥望千官鹭序，晓仗初齐，趋觐慈元宫殿。更喜明朝，虹流佳节，同听嵩山呼万。湛露重重，燕庆两宫，盛事如今亲见。齐祝愿、西昆凝碧，南山增绿，与天齐算。身长好，年年拜舞宫花颤。"
"乐语","宋末元初","王义山","先献此花名字好。密叶长青，翠羽摇仙葆。紫禁风薰惊夏到。花飞细□香堪扫。拂晓宫娃争报道。无限琼妃，缥缈来蓬岛。来向慈闱勤颂祷。万年枝□同难老。"
"乐语","宋末元初","王义山","金阙深深，正夏日初长禁柳青。祥烟纷簇，红云一朵，飞度彤庭。千妃随步处，觉薰风、微拂觚棱。天颜喜，向东朝长乐，献九霞觥。分明。西昆王母，来从光碧驾飞軿。为言今日，金仙新浴，共庆长生。捧桃上寿，天一笑、赐宴蓬瀛。沸欢声。道明朝前殿，又祝椿龄。"
"乐语","宋末元初","王义山","犹是太真亲手植。猩染鲜葩，岁岁如曾拭。绛节青旌光耀日。分明是个神仙匹。引领金扉红的的。下有仙妃，纤手轻轻摘。为道朱颜常似得。今朝摘取呈慈极。"
"乐语","宋末元初","王义山","戏衮玉球添一笑。笑道轻狂，似恁人间少。偏倚龙池依凤沼。随风得得低回绕。掠面点衣夸百巧。似雪飞花，点束梁圆好。惹住金虬香篆袅。上林不放春光老。"
"乐语","宋末元初","王义山","还比蒲桃天上植。稚柳阴中，蜀锦开如织。万岁藤边娇五色。宜春馆里香寻觅。七十二行鲜的的。岁岁如今，早趁薰风摘。金掌露浓堪爱惜。龙涎华润凝光碧。"
"乐语","宋末元初","王义山","风吹仙袂飘飘举，底事下蓬莱。东朝遥祝万年杯。玉液泻金罍。天上蟠桃又熟，晕酡颜、红染芳腮。年年摘取献天阶。齐舞柘枝来。"
"乐语","宋末元初","王义山","端的长春春不老。玉颊微红，酒晕精神好。多谢天工相懊恼。花间不问春迟早。风外新篁摇翠葆。长乐宫边，绿阴笼驰道。此际称觞非草草。绛仙亲下蓬莱岛。"
"乐语","宋末元初","王义山","千年紫极锁烟萝。艳质含羞敛翠蛾。远睇慈元称寿处，不妨连臂，大家重与，楚舞更吴歌。"
"乐语","宋末元初","王义山","自在云间白鹤飞。晴川浴罢不胜衣。旋裁五色冰蚕锦，千花覆处，三呼声里，惹得御香归。"
"乐语","宋末元初","王义山","移向慈元供寿佛。压倒群花，端的成清绝。青萼玉包全未拆。薰风微处留香雪。未拆香包香已冽。沈水龙涎，不用金炉爇。花露轻轻和玉屑。金仙付与长生诀。"
"乐语","宋末元初","王义山","新吴曾遇许旌阳。宝气横空一剑长。愿祝慈闱长不老，天长地久，有如此柏，万古镇苍苍。"
"乐语","宋末元初","王义山","闲云潭影日悠悠。暮倚朱帘更少留。龙寿本齐箕与翼，□从今日，一年一度，东极庆千秋。"
"乐语","宋末元初","王义山","消息一年传一度。万岁枝香，总是留春处。曾倚东风娇不语。玉阶霞袂飘飘举。蓬莱清浅红云路。结子新成，要荐金盘去。一实三千须记取。东朝宴罢回青羽。"
"念奴娇 题临湖阁。阁在东阳，向巨源所创，洪容斋作记，旧赘漕幕居其下","宋末元初","王义山","南昌奇观，最东湖、好景重重叠叠。谁瞰湖光新佳阁，横挹翠峰巀嶭。十里芙蓉，海神捧出，一镜何明彻。鸢鱼飞跃，活机触处泼泼。容斋巨笔如椽，迎来一记，赢得芳名独。猛忆泛莲前日事，诗社杯盘频设。倚看斜阳，檐头燕子，如把兴亡说。谁迎谁送，一川无限风月。"
"临江仙 寿章丞相","宋末元初","王义山","明日中元生上相，真上相上元生。满城灯火昼三更。台星呈瑞处，一点寿星明。和气薰蒸开泰运，湖山万里光荣。愿推天地发生仁。八荒开寿域，一气转洪钧。"
"贺新郎 乙亥春题雁荡山","宋末元初","王义山","雅有登山癖。觉老来、尚可跻攀，浪游蹑屐。险怪嶕峣称雁荡，争秀群山第一。更耸出、穹崖千尺。景物深藏长谷里，最上龛，水凿时冲激。硉矹处，钜□石。地生天作谁能识。睹江山如故，恨无一时人物。灵运当年为太守，佳处都曾游历。独不见、此山脚迹。风月直须人管领，怎不移、石壁题岩壁。今且著，老夫笔。"
"贺新郎 自贺生孙。丙戌西月","宋末元初","王义山","自笑斟醽醁。作皤然一老，逍遥东湖湖曲。好事爆然来子舍，报道生孙新浴。算天也、从人所欲。万事足虽缘有子，见孙时、万事方为足。诗礼脉，今有续。吾家本是山阴族。见生来、风神稍秀，足娱吾目。吾子吾孙同此月，日月才争五六。喜听得、欢声满目。愚鲁聪明天所赋，只无灾无难为多福。且愿汝，书勤读。"
"满庭芳 寿余节使","宋末元初","王义山","线柳迎风，锦棠媚日，十分春色豪奢。青烟宫烛，飞入侍臣家。瑞霭深笼画戟，寿星照、曲纛高牙。因知是、崧高华旦，玳宴醉琼花。翻鸦。新诏墨，闻枢庭召入，已办宣麻。比汾阳福寿，公更穹华。伫看稠青叠紫，书香蔼、桂子兰芽。鸣珂处，西湖路上，接武筑堤沙。"
"瑞龙吟 寿京尹曾留远","宋末元初","王义山","晨光曙。遥见□灼文奎，照天心处。峨眉棱上西飞，北魁南极，腾辉灿丽。神皋地。争看碧幢旗戟，蔼然佳气。深深有美堂中，绣帏□幕，笙歌不住。知是元戎初度，玉觥频举，云堤烟市。时听笑声，都人相贺相语。人人说是，活佛生今世。襟怀内、严霜莹月，春风秋水。文肃貂蝉贵。南丰学问，文昭节义。若问庄椿岁。堪谁比，清源曾公寿齿。郎君宥府，衮衣荣侍。"
"古意二首 其一","宋末元初","王义山","少年红颜女，敷芬对芳树。盈盈淡艳妆，清歌杂妙舞。凝睇倚高楼，桐丝试一谱。世间知音稀，谁识姱节素。清贞守幽闺，不作凡子妇。容华委西山，良人兮何暮。空床思悠悠，明月正当户。"
"大夫松","宋末元初","王奕","立身地位本清寒，下界虚明孰敢干。惊驾不因风雨恶，到头犹守旧苍官。"
"五绝呈李惟学山长 其五","宋末元初","王奕","只影随阳逐稻粱，故山元自富苍筤。孤雄不作山梁梦，晚岁收声在凤冈。"
"五绝呈李惟学山长 其一","宋末元初","王奕","尝笑蓝仙踏踏歌，极知感慨欲如何。檐头白日苍生共，到了圣贤分得多。"
"五绝呈李惟学山长 其三","宋末元初","王奕","朝餐暮饮逐尘寰，清镜无情不驻颜。千古菊泉香火地，名贤多是靠名山。"
"五绝呈李惟学山长 其四","宋末元初","王奕","星气西流一掷梭，起看斗柄夜如何。篝灯急了床头易，明发开门事又多。"
"水帘洞","宋末元初","王奕","密织多因雨线添，泉绅高挂月钩纤。洞仙羞见秦丞相，故遣东风放下帘。"
"四绝呈周月湖 其二","宋末元初","王奕","不画脩眉不易妆，箧中犹是主衣裳。起观疆宇皆周土，只有西山尚属商。"
"四绝呈周月湖 其三","宋末元初","王奕","君住山阳岸口矶，风帆雨驿去如飞。十年多少金台客，曾有沿津问泗沂。"
"四绝呈周月湖 其四","宋末元初","王奕","草带粘天只辨星，燧楼尽化作邮亭。柳桥梅驿多来使，只寄山中养鹤经。"
"四绝呈周月湖 其一","宋末元初","王奕","丸中日月妙推移，才过三千六百期。霁月光风无尽藏，不应便黑小圈儿。"
"汉柏","宋末元初","王奕","肤剥心枯岁月深，孙枝已解作龙吟。烈风吹起孤高韵，犹作峰头梁甫音。"
"再和韵上石塘吴 其三","宋末元初","王奕","人心六籍未尝焚，千古师存道亦存。见说汶阳官路口，几年鞍马上君门。"
"再和韵上石塘吴 其二","宋末元初","王奕","不能随调转商宫，独抱瑶琴过鲁东。霜满乌庭无过雀，非君谁与借东风。"
"再和韵上石塘吴 其一","宋末元初","王奕","发燥闻君响泮宫，玉溪旴水限西东。惜哉宴罢瑶池晚，乃在崇台拜下风。"
"再和韵上石塘吴 其四","宋末元初","王奕","破笈兵韬久已焚，床头仅有易书存。一观周礼归来后，依旧白云深闭门。"
"回马岭","宋末元初","王奕","岭入青天不可梯，六飞到此尽遭迟。异哉犹有秦皇马，回向庭前化鹿儿。"
"孙明复石守道祠堂","宋末元初","王奕","师生高掠二山名，千载谁云道义轻。岳府柏林风雨夜，琅然犹带读书声。"
"观潮阁","宋末元初","王奕","南岸客来过北岸，浙山尽处见闽山。清秋井邑棋枰里，落日汀洲画轴间。"
"过江绝句","宋末元初","王奕","玉勒金台逐去尘，十年多少渡江民。中流试扣金山老，曾有深衣过鲁人。"
"呈招讨李春野 其二","宋末元初","王奕","袖拂徂徕涉太峰，曾同太白舞西风。归程鹤瘦扬州远，著访吾宗太乙翁。"
"呈招讨李春野 其一","宋末元初","王奕","元田种玉不传方，春去春来野自香。雁入燕云丹未反，笑援明月醉山阳。"
"护驾泉","宋末元初","王奕","岳泉匹练落云间，万折东流不得闲。驾到源头犹且护，如何护不到崖山。"
"茂陵封禅坛","宋末元初","王奕","祥符天子旧明堂，二丈丰碑宿草荒。人世已非坛更是，摩挲老泪湿斜阳。"
"泰山","宋末元初","王奕","扆齐机鲁镇天关，左右微垣列两班。大展明堂俱翕受，黄河东畔少游山。"
"谢吴侍郎 其一","宋末元初","王奕","屋角梅花枕鲁宫，柏台借重过江东。月明鸟定文书静，九郡谯楼起烈风。"
"谢吴侍郎 其二","宋末元初","王奕","谁道灵光独不焚，孔堂金石至今存。皇王帝伯从开辟，不毁乾坤一合门。"
"鹤林寺绝句","宋末元初","王奕","应是鹃花笑口开，火头天子果何哉。远公满眼沽春酒，引杀陶潜不肯来。"
"九月申屠伯骥同饮寿张蚩尤冢上","宋末元初","王奕","蚩尤一梦四千年，涿鹿如今又不然。栅上悬丝重放下，草门朽骨尚高眠。升乌沉兔人今古，点鹊痴蝉事后先。醉插黄花供一笑，谁知吟客是乔仙。"
"书赵忠靖公祠堂","宋末元初","王奕","老臣将略服先零，撑拓淮江五十年。不把壑舟移半夜，未应杞国坠中天。父奢既不惭诸葛，子括胡为愧仲连。节义功名父兄在，摩挲丰碣重潸然。"
"归途有感","宋末元初","王奕","少小从师读鲁书，几回掩卷想风雩。得游邹鲁圣贤地，谁创华夷道德涂。地势虽然有离合，脚跟却莫放模糊。不知江右明经士，曾识春秋两字无。"
"再和前韵蛾眉亭","宋末元初","王奕","天经地纬脱笼羁，团拓乾坤作弹泥。采石青山知己少，渝州明月为谁题。令公望重恩尤重，杜老名齐命亦齐。拟和岱吟才气短，半眉蛾影暮云凄。"
"回建德寄冯和峰隐士","宋末元初","王奕","王子归邹鲁，知公隐德乡。道为千载惜，身抱六经藏。青壁丹崖远，黄花白骨香。百年交一臂，悔不拜庞床。"
"次韵上雪楼程侍御","宋末元初","王奕","当年雪片大如席，独立楼头有此翁。集霰已知漫大地，行窗转觉舞回风。洛阳公子衾谁共，姑射仙人梦不同。且倚玉栏看世界，郢歌一曲月明中。"
"呈申屠御史忍斋二首 其二","宋末元初","王奕","壮游久负子长才，斥鴳几成困草莱。千载幸逢皇极运，两生端为圣门来。谁知白发馀年健，得共黄花笑口开。明日西风归棹远，怀人空忆古樽罍。"
"呈申屠御史忍斋二首 其一","宋末元初","王奕","世家矫矫汉申屠，博古通今命世儒。豪杰雅知真北学，扶摇久已作南图。扬州台近催骑鹤，阚水秋深尚忆鲈。好载白云同一出，檐头新港即荣涂。"
"到扬州","宋末元初","王奕","仙去琼花不见根，津桥明月共谁论。百馀载作江藩翰，十几年来蓟户门。淮海楼头诸老眼，平山堂外六军魂。翻愁吴楚空遗彦，作史无人岁月昏。"
"和中丞徐容斋贯户维扬","宋末元初","王奕","岳到东原掌样平，南州师友树高名。圣人门户三千教，老子胸怀百万兵。学要绝时须著继，道逢夷处不消争。凤池乌府皆馀事，急拯苍生作九京。"
"和卢疏斋多景楼韵","宋末元初","王奕","一合乾坤气脉连，蜜甜本不拣中边。几千万劫本同此，百八十年何间然。北固英雄前去古，中原文献后来贤。老怀登此成欣感，日落苍梧生紫烟。"
"和申屠忍斋隶籍秦邮韵呈苟治书生","宋末元初","王奕","笑认鸾江旧祐环，大槐梦觉已无关。看花要在雪霜里，品士莫于文字间。乌府清风如有约，鹤楼明月不教閒。直须存活苍生了，却把丹囊贮九还。"
"和罗隐诗再题多景楼","宋末元初","王奕","老了英雄费了吟，鹿儿化马不消寻。死生寿夭苍生命，治乱存亡上帝心。嶓冢西来山叠叠，焦金东望海深深。眼前参透坎中画，始识恒河只寸涔。"
"和段好古外郎二首 其二","宋末元初","王奕","黍峰蒲糁正关情，况复登高望冶城。惊见北方真学者，尚怜南国旧书生。风遗异世晋有笏，犹在君家唐未轻。三复谩行诗句好，雩坛从此振吟声。"
"和段好古外郎二首 其一","宋末元初","王奕","休烦蜀鸟劝归频，正欲尼山拜圣人。若使诗书灰烈燄，便应天地化微尘。汉书牛角虽漫夜，鲁史麟经不断春。花市一番风雨后，几多桃李又重新。"
"和赵若伦旧题多景楼","宋末元初","王奕","大地山河合九州，秋风吹起故乡愁。洛山冉冉机云出，汉水潇潇巡远羞。东望海连甘露寺，北来诗满镇江楼。金台万里天门杳，且问东津汶上舟。"
"和遗山呈太山倪布山真人","宋末元初","王奕","江右书生枉白头，杖藜始得北山游。手摩红日登三观，袖拂黄埃看九州。及下诚明真气貌，方知岁月老春秋。更须梓就诸公什，焰焰声名万古留。"
"和叠山小姑庙","宋末元初","王奕","舟如飞叶浪如雷，寄与江神不用猜。贞士偶因诸老出，两生端为圣门来。但沿沂水求雩瑟，即返严滩访钓台。可惜汉江风浪定，矶头不见予卿回。"
"和叠山小姑海门第一关诗","宋末元初","王奕","此是长江第一关，孤峰矫首耸遐观。人今人古兴亡事，帆去帆来上下澜。庙有神明司地险，舟藏鬼蜮过门难。吾侪出处凭天道，浪自舂撞意自宽。"
"和叠山舟过澛港","宋末元初","王奕","长江几载界残棋，未著何知此地危。万舸军中焉用汝，一声锣罢竟何之。六民堕劫谁阶厉，百罚鞭尸悔莫追。欲识开头摇手处，推篷一一问篙师。"
"和叠山到山阳郡学四诗 其三","宋末元初","王奕","神仙无药可医狂，未死男儿未易量。东海水应随血碧，西山薇亦逐名香。君臣分义如能尽，天地鬼神终不忘。自有人心香火在，不消畏垒与桐乡。"
"和叠山到山阳郡学四诗 其二","宋末元初","王奕","龆时蠹简剔残灰，皓首谁知吻带埃。负笈有机尊鲁国，扣阍无力上燕台。茹芝四皓还须出，绵蕞两生终不来。中道喜逢倾盖友，相携一笑亦奇哉。"
"和叠山到山阳郡学四诗 其四","宋末元初","王奕","一代英雄不数人，百年聚散重伤神。歌阑牛角天还晓，铎振鳣堂道又春。泗水尼山圣贤地，江云楚月去来宾。淮安荡荡朝天路，附骥新吟莫厌频。"
"和叠山到山阳郡学四诗 其一","宋末元初","王奕","一水西来衣带然，界开北极与南天。轨文龃龉二百载，豪杰疏违几十年。幸际干戈屯祸极，挽回礼乐泰和先。酒廉米贱山阳郡，多少吟仙与醉仙。"
"和叠山拜虞雍公庙","宋末元初","王奕","滴血书笺吁帝言，此功端已与之天。是非成败人间事，生死去来方外仙。龟背丰碑昏落日，鸦巢老木倚孤烟。庙前万舸随风下，应笑当年澛港船。"
"和叠山隆兴阻风","宋末元初","王奕","休将铸错悔当年，事契天心或不然。殷士莫嗟留楚棹，孟婆久送过河船。惜哉燕谷空埋骨，自是圯桥少授编。毕竟火龙科目贵，二山忠义贯苍天。"
"送泰山倪布山真人","宋末元初","王奕","赤松宗世远，岳地作神仙。粲粲龟瞳碧，昂昂鹤骨坚。五全皇极福，三受圣朝宣。道德交前辈，声名在集贤。作诗聊纪实，归与世人传。"
"闻叠山己丑四月七日死于燕","宋末元初","王奕","声名如此付杯羹，满腹琅玕不得呈。诺士倘能如孔子，杀身未必死盆成。骨埋北壤名山重，冤入南天上帝惊。当日刀圭成谩尔，金华仙籍再书名。"
"梅","宋末元初","王奕","爱梅坐至夜三更，坐至三更意未平。潜以晋来为己任，亮将汉去与天争。是心或可道前哲，此理如何语后生。莫笑书生穷到老，虽穷到老也留名。"
"淮安路教谢西溪己丑二月饮叠山于敬义堂有诗后三月仆至西溪见示时叠山已行矣","宋末元初","王奕","收敛眉山草木英，心潜羲孔与时行。浣花杜老惊人句，采石虞公贯日诚。合上燕台为上宰，暂劳楚泮领诸生。沉吟敬义堂中句，莫赎豪狂祢正平。"
"登黄龙峰","宋末元初","王奕","黄龙峰顶接天高，下视尘寰走猬毛。坤野未能休血战，鼎湖谁复恋乌号。一杯彭蠡空浮泪，万里长江漫激涛。安得驾虬鞭霹雳，涨翻溟渤洗腥臊。"
"谢叠山先生己丑九月被执北行闽士以诗送之倚歌以饯 其二","宋末元初","王奕","襄汉无人替一肩，遂令杞国坠青天。是谁铸此一大错，此事公知三十年。尽爱中都为宰相，岂知上界有神仙。纵饶不返南飞翼，也合津桥化血鹃。"
"谢叠山先生己丑九月被执北行闽士以诗送之倚歌以饯 其一","宋末元初","王奕","皇天久矣眼垂青，盼盼先生此一行。遗表不随诸葛死，离骚长伴屈原清。两生无补秦兴废，一出诚关鲁重轻。白骨青山如得所，何消儿女哭清明。"
"新州枕上有感二首 其二","宋末元初","王奕","岱岳名山天下无，老来游玩易嗟吁。帝孙池畔秦松老，圣母祠前汉柏孤。古篆蚀苔悲建武，漫碑宿草忆祥符。逢人不解从头数，牢记山名画作图。"
"新州枕上有感二首 其一","宋末元初","王奕","尼山拜了又何求，驰骛中原作壮游。泰岱峰头观日出，汶阳城外看河流。朝吟阚县蚩尤冢，暮醉新州太白楼。从此不消删白发，留归江上对眠鸥。"
"彭泽新县靖节祠","宋末元初","王奕","已曾采石酹诗仙，又拜书岩荐菊泉。京口火头才负乘，柴桑处士便归田。驰驱名并诸公驾，尸祝谁碑百世贤。近代从容人死义，后先二尹合俱传。"
"题小蒜岭","宋末元初","王奕","西风策策麦花凉，重把新诗自品量。禽不为人音自好，路因无驿里偏长。百年白发空前辈，两载黄花笑异乡。归去玉琊牢闭户，莫教旧隐姓名香。"
"题北固亭","宋末元初","王奕","杜老当年识恨遗，与天争汉死奚疑。伏羱犹忆分三日，老骥空悲混一时。往事竟随东逝水，新题全是北来诗。如今多景楼头酒，免得诸公赋黍离。"
"题池州邮亭","宋末元初","王奕","驿堠珠连辏北燕，西风落日几枝蝉。唐仪汉令碑上下，楚馆秦邮世后先。新柳不知迎送事，短藜聊信去来缘。如今亭长皆民尹，那复圯桥更授编。"
"题金山金鳌阁","宋末元初","王奕","谁橐红炉铸宝刀，辟开太极奠金鳌。尾摇光岳星辰转，背负乾坤日月劳。潮落潮生通气息，帆来帆去动毫毛。不知南北车书混，此际翻身第几遭。"
"题泰山仁安殿壁","宋末元初","王奕","大极何年诞帝孙，中居岱岳镇乾坤。三千馀载昭明代，七十二君来至尊。鲁甸齐邱雄地势，秦松汉柏护天门。兵尘不动绵香火，万里车书寿一元。"
"题维扬","宋末元初","王奕","半生书剑走闽瓯，三十年前欠此游。赤脚有心尊鲁国，白头无力赋扬州。花明靴巷新番市，草暗城隅旧敌楼。桥上更无何逊迹，梅花明月为谁留。"
"题彭泽旧县狄梁公祠","宋末元初","王奕","周纪唐纲一线间，旋乾容易转坤难。不将庙祔来雄辨，焉得宗祧可再安。国事固当元老定，德碑留与具臣看。寄言彭泽亲民者，须学好人为好官。"
"题焦山客位","宋末元初","王奕","锁断长江铁户门，风帆云海几朝昏。能依佛教绵遗址，大胜焦家裕后昆。鹤骨已仙羲帖在，鳌身不动米碑存。住山传得文殊印，遮莫前身是了元。"
"八月八日偕庙学教授曹彦礼及孔颜孟三氏诸孙童齐集游逵泉到沂水缅想风雩之乐余乃浴沂作咏归歌","宋末元初","王奕","浴乎沂，漱乎逵，晞予发兮二水之湄。风飘飘兮吹衣，高门出兮雩门归。千八百年之下兮何时，得蹑遐踪兮逶迤，欣嘅交集兮眇黄唐之莫追。已而已而，逝者如斯兮予将何之。"
"八月望日深衣抱高庙御琴首歌南风继作忆颜三氏诸孙环立以听为杏坛一时之盛千古之下令人怃然作歌云","宋末元初","王奕","秋日晖晖兮槐市成林，白鸠关关兮汉柏阴阴。杏坛高兮几寻，奠桂酒兮孤斟。苍梧不可呼兮犹得抱南风之琴。哀颜夭之不永兮，伤哉兮遗音，契千古兮遐心。归兮归兮，乃今不负吾衣之深。"
"五绝呈李惟学山长 其二","宋末元初","王奕","铸金为蠡声犹泯，磨石为碑字亦漫。杂杂万形归五化，烬馀方策更长存。"
"孔庙既拜之后又不远三百里过泰山过汶河壮哉斯游上日观作宾日歌少发葵恋之私","宋末元初","王奕","日月东行天左旋，丸中久矣知乾圜。稔闻泰山有日观，窃疑板墨多夸传。甚言抱鸡候其上，鸡鸣海水如炊煎。火轮磨荡上复下，崖撞石裂声填填。天门钟鼓报清晓，尘世正尔沉元元。几回掩卷信且惑，安得臂羽如飞仙。谁知白发际同轨，得来邹鲁拜圣贤。竟游曲阜至岱岳，扪参历井登其巅。濯足就宿会真殿，如乘析木栖微垣。是时八月二十夜，明月正值奎娄躔。窗明斗落惧失晓，一宵十起无宁眠。偕行诸子大鼾睡，笑我历辘狂且颠。深衣端坐愈不寐，湔肠涤胃玉女泉。少需道人谓予曰，若欲观日今当前。忙迷扶策抉草莽，翩跹搀夺诸公前。诸公拍手笑于后，被公吞了丹砂元。■跣一气涉观顶，隐隐红罅开东边。玄云荏苒幻紫色，金楼宝阙蒸琼田。秋深露重湿我趾，扶桑望决眼欲穿。须臾眉黛抹天杪，脱然宝镜开微奁。上上下下复上下，千辛万苦方团圆。小臣不敢瞠目视，九拜塌额肝胆悬。起来恍惚抱影泣，昔何容易沉虞渊。羲和湎淫失宾饯，掩覆白日为元天。蚊躯螳臂负不起，忍渴未死甘氓廛。狨号螭泣虎豹舞，单衣尚絅得瓦全。梦醒忽尔登泰岱，稽首再拜清光还。愿保初阳守黄道，重离赫赫行纯乾。泣馀收泪盼下界，西北迤逶生霞烟。山如鳞甲水如带，八荒草木皆新鲜。回视秦碑与汉篆，神光灿烂生蛟涎。古今圣贤几登此，乍睹莫不心虔虔。归来玩愒复弄影，入夷出晋谁与怜。苍梧不返放勋死，倾恋惟有葵心坚。分阴寸晷正可惜，人间儿女醯鸡然。登封观日世不少，作如是观能几焉。作歌历历纪其实，后来请验予长篇。"
"见陈月观二首 其二","宋末元初","王奕","仲尼日月几曾昏，自古君师岂必存。水陆三千游圣域，风云万里望天阍。燕台接武何多隗，吴国孤骞未见云。观上又分明月影，漫漫长夜与谁论。"
"见陈月观二首 其一","宋末元初","王奕","鳌转山空海失深，仙人抱月自高吟。春秋两字尊王义，皇极一编经世心。千载文声扶学校，万年史笔寄山林。太邱古矣元龙老，天寿先生续正音。"
"石塘歌呈吴侍郎","宋末元初","王奕","谁剜太素一拳石，石壳皴皱涵芳塘。塘中清淑族查滓，积成土块如浮航。三千界分有南赡，休王帝伯更皇王。尧衢涨作九年潦，秦火煎成百沸汤。入昏出晓乌兔浴，韬风蓄电蛟龙藏。巫姒凿开通浩浩，女娲炼熟补苍苍。三山缥缈出塘外，人云此是蓬莱乡。谁令海乾白石烂，黑风吹散天风裳。鼋腥蜃秽赑屃立，虾螺鳅鳝生毫光。西江老子一口吸，喷作万顷澄汪汪。何当长啸挈斗柄，与君塘上酬酢倾天浆。"
"别宣尉王中斋","宋末元初","王奕","自笑灵龟久不灵，巧逢天地换清宁。典型顿觉空诸老，肝膈未能忘六经。朔雪渐深头转白，洛山虽远眼还青。杏坛寂寂遗音在，靠得汾亭有父兄。"
"金馀元遗山来拜祖庭有纪行十首遂倚歌之先后殊时感慨一也 和元遗山七首","宋末元初","王奕","鸡豚邻栅翁，盼盼延允谱。仲尼土万世，岂必志百亩。谁知弗父何，让德报以鲁。蚁穴几王侯，林庙此其所。东周礼乐心，岂不在文武。大器信有神，予夺孰敢侮。郏鄏鼎铉雄，弱臂竟莫举。大厦庇生民，云仍合分庑。诗礼世其传，嘉种无莽卤。庭趋揖须眉，返此末代古。"
"金馀元遗山来拜祖庭有纪行十首遂倚歌之先后殊时感慨一也 和元遗山九首","宋末元初","王奕","耕民昧帝力，焉用典与谟。奈何降衷后，气禀分贤愚。天锡孔孟氏，一整绰有馀。廓哉邹鲁地，良足容轩车。皇皇七十国，辙迹何区区。谁知百世下，流作章句儒。掌股弄神器，敝屣直弃如。遂令桐梓地，尽化荆棘涂。昏林畏馋啖，秉烛来趋隅。巫咸倘可问，为我还其初。"
"金馀元遗山来拜祖庭有纪行十首遂倚歌之先后殊时感慨一也 和元遗山二首","宋末元初","王奕","高垣门十一，云是鲁城基。浮浮化荆榛，孔庙存威仪。奎门出浩荡，杏坛历逶迤。古今帝王所，形仆影即随。人间此天阙，可望不可跻。诗书寿老壁，孙子绵遗规。杲杲不可尚，百世当前知。"
"金馀元遗山来拜祖庭有纪行十首遂倚歌之先后殊时感慨一也 和元遗山八首","宋末元初","王奕","荒荒望鲁甸，姬孔庙粼粼。允祚五十代，颜孟东西邻。旁求侍坐翁，草莽迷城闉。岂应发肤体，竟此成湮沦。铿尔续道韵，垂此天伦亲。犁锄供子职，犹裕耕凿民。可能百世祀，不庙三省身。亦必有坛壝，尚稽廓荆榛。五贤配西序，馀沥波杨荀。肥马视轻服，此景良清新。微言苟不及，往迹亦易陈。安得沂水上，菊泉荐斯人。"
"金馀元遗山来拜祖庭有纪行十首遂倚歌之先后殊时感慨一也 和元遗山十首","宋末元初","王奕","人惟君与师，得在天地间。蜂蚁失所主，生息决不蕃。逐日渴未死，顾影悲余年。平生东鲁心，皓首瞻圣贤。上下二千载，历历观遗镌。惜哉数墨子，想像成虚传。十章纪大略，尽和遗山篇。忠肠搅葵漆，喉棘不忍言。持归刻琊石，何□勒燕然。"
"金馀元遗山来拜祖庭有纪行十首遂倚歌之先后殊时感慨一也 和元遗山三首","宋末元初","王奕","圣人与天游，择地岂必巧。袤延十里林，老翠镇盘绕。斧斤不可寻，兵劫不能燎。翁仲俨冠带，麟虎峙强矫。书生拜风木，起立九肠搅。筑室今不多，驰跸古应少。春秋泉壤幽，日月天地晓。洙桥一线流，渗注入万沼。入陵见金椀，公相计不早。父乾兮母坤，白骨无寿夭。衔冤绝归鹤，谁复欣华表。九原信可作，两观事未了。"
"金馀元遗山来拜祖庭有纪行十首遂倚歌之先后殊时感慨一也 和元遗山五首","宋末元初","王奕","高门连曲沼，上有泮宫台。芹藻莽不复，菰蒲弄风埃。灵光突其右，荒秽良可哀。两阜爪距地，驱车俨临淮。鸡虫争得失，扰扰胡为哉。何如袖春服，行歌与时偕。我来晞白发，归咏同此怀。柴桑志童冠，寤寐须偕来。酌逵洗逸盼，雅趣孰此偕。步雩习风腋，自觉聪明开。"
"金馀元遗山来拜祖庭有纪行十首遂倚歌之先后殊时感慨一也 和元遗山六首","宋末元初","王奕","壮哉景陵宫，龟屃极神猛。洪惟大庭库，制度合雄骋。圣世尚封崇，功拟天地并。中天怪事发，灵长转俄顷。我登望岳台，一慨心自领。涿鹿策奇勋，自谓出天幸。大运旋丸棋，捧首归旧鼎。富贵积金台，础砾掩营屏。倘无六籍在，讵免胥狒犷。下土位人上，奈何不深儆。"
"和元遗山太山古句","宋末元初","王奕","我来拜邹鲁，舟过歌凤台。登峄仰东蒙，自谓高矣哉。及登东山顶，天级真难阶。河渎走罅漏，嵪陵塌埏垓。己大物自小，夙学得所谐。圣贤分地步，高下随其材。于道既有觉，沿崖剔碑苔。七十二君者，谬迷良可哀。王侯鬨蚁穴，休王滋无涯。三千六百期，治忽知几回。悠哉身后史，聊尔生前杯。大块囿躯壳，客气行风雷。神功一收敛，非去亦非来。试出亭毒表，岱峰赤微埃。安得铁柄帚，埽尽兀突堆。上下一无极，释然畅虚怀。平明下山去，天门挂芒鞋。金童玉女夹道迎，鸾铃凤翟红云开。道逢明复与守道，拊肩携手歌崔嵬。谓予如欲看白日，请骑黄鹄同上无色空界外。苍梧帝子正与彼，倏忽混沌高卧真蓬莱。"
"金馀元遗山来拜祖庭有纪行十首遂倚歌之先后殊时感慨一也 和元遗山四首","宋末元初","王奕","西偏颜乐园，屋角接圣境。想当坐忘时，聪明尽黜屏。上植松数株，下种麻千顷。蛛网结秋丝，绵密藏废井。东连胜果寺，元此诞庄颖。象教剥床肤，所事终不永。兴亡有定在，虽帝不可请。缅想书云时，五色垂灿炳。三家浚深井，录讫水亦冷。卓卓正宪祠，蒸尝犹定省。金縢宗老心，复辟直要领。照影吊伯禽，抱渴空望绠。"
"和李太白泰山一首","宋末元初","王奕","泰山天地极，邹鲁圣贤关。周匝二千里，卓然位其间。五文合泗水，八荒无竞山。扶舆清淑运，日夜何曾闲。尼山连峄阜，岂徒翠浮鬟。轩辕与羲皞，孔孟垂曾颜。正气尽此出，高哉其可攀。"
"和李提学存耕铅山酌廉韵","宋末元初","王奕","先生在荷峰，此日赋泉石。及今又重午，领客酌莲碧。教雨落九垓，随地成廉泽。师友系天伦，岂必同过客。孔孟与曾颜，日月照不息。袖香拜邹鲁，历历抚遗迹。沂水并尼山，雩坛俨如昔。晞发濯我缨，埃溘尽湔涤。归来见佳吟，转觉肝胆易。此事不得再，此日良可惜。自怜饮食身，犹受气形役。何当坐百原，一啸脱尘屐。"
"和杜少陵望岳一首","宋末元初","王奕","封禅七十二，万古事未了。两仪一开辟，三观几昏晓。自昔祖龙来，讫今歌凤鸟。吾尝登东山，鲁亦未可小。"
"和徐中丞容斋旧泰山一百四韵贽见","宋末元初","王奕","蹇予铅椠生，角角鸡鹜食。青衿学校身，白发书传癖。万卷老边笥，一区守雄宅。媚俗懒低眉，慕古展长揖。少年涂抹技，志愿靡终毕。几载拂高驼，苍梧与西极。开云上衡山，景仰昌黎伯。史记在山川，遐踪喜驰轹。望岳企少陵，吟岱拟太白。惜哉阻关河，游齿朽尘屐。悠悠邹鲁心，坐见岁月历。雩坛想风沂，恨不沃焦膈。文理思楷林，手植槐桧柏。虽难陋巷回，岂不束带赤。髫年诵鲁论，掩卷望天级。神哉六鳌转，一夜混藩国。驱车上金台，卿相去如织。逐日未化邓，心血自撞激。既惭西山夫，尚堪东鲁客。心旌久摇摇，梦寐在屋壁。忽逢缑山仙，扶我玉川腋。百拜揖温良，叙此宇宙隔。秋丁杏坛下，展膝陪丈席。三圣长幼间，樽俎见徐疾。翌朝谒林墓，稽首龙门跸。大庭与尼山，历历抚遗迹。书肠廓鄙吝，若有鬼物擘。慨思今何时，文轨混南北。春秋一太极，鸿濛再开辟。草木复苏鲜，川原尽疏涤。燕赵与秦陇，可以劲气吸。岂无中原学，共此浩荡臆。扶舆久郁翁，一发定无敌。倘不登岱宗，何由俯鹏翼。遂偕二三子，崎岖历阡陌。搴裳涉五汶，揫爽薄吟锡。扪参上天门，四海同一碧。偃然帝孙尊，不放寸山出。南衡走奴隶，西华失名额。中宵展红轮，万有破元关。玉女毓渊泉，流作圣贤泽。正气吐长林，不与箓俱讫。洛阳帝王所，兴废每不测。尼峄香火期，未可限千百。伛指登封君，令人重惊慄。金丸互巧惛，何异雉卢掷。丑哉骊坑人，终然化豝貉。刻心假碑篆，侥倖脱经兀。岂知觐岳心，正在述方职。登望虽殊时，圣狂不可域。吟人类夸誉，谁复论顺逆。北方豪杰地，罕见吾其惑。游览下山来，低眉恣搜索。或采之道途，或求之方册。或咨新少年，或质古碑刻。挑包到东平，得士仅六七。在昔遗山翁，盛美信难匹。一笑洗簪腻，临风倚孤饰。泬寥大雅馀，古调寄篇什。东南十年间，往往家有集。想今在斗牛，安得挹芳苾。西方有许平，金陵不可袭。翼翼望考亭，直欲跬步陟。四书门户正，蹊径扫曲笔。阎侯上界仙，尘溘聊暂谪。中兴圣人居，光焰出晦室。亦有河汾翁，杜门守贞德。深林见孤熊，狐兔尽驱辟。淮阳遗一皓，留以镇东邑。复斋上玉楼，往恨抱万亿。蜂蝶不作双，未暇采纤悉。卓有容斋翁，夜光难自匿。弦鸣风雁落，孰禦箭锋急。所谓鲁君子，于斯信可必。今古太山吟，谁不媚封续。投崖匹夫勇，亦有夸介石。雄文痛麾扫，与岳竞埼磔。一指回万军，众质出孤戟。古诗三百篇，无邪是真识。馀子月在云，乍明而乍蚀。我来见长篇，楼下卧百尺。夫乃面馀人，又复产今日。文采起具瞻，岩岩师尹赫。北风尽化枳，独此见佳橘。橘中有仙翁，可望不可摘。试把珊瑚钩，轻拂蛟龙脊。冯夷坐幽宫，海若不敢斥。方壶灵山高，借我寸阶立。从今孕仙气，倘可绝尘粒。兹行类南鹏，九万始一息。越人初适齐，语笑遗大国。道无倾盖程，握手论畴昔。畏刖不三献，荆璞徒自戢。举蔑置堂上，更仆数一一。保社多吟鸥，望归心未释。春风吹客衣，臂羽不可絷。愿勿距互乡，引手肃之入。招贤自隗始，敢谓崇台岌。人皆笑麾墙，吾独喜入室。他时报国士，岂必在炭漆。定有双白璧，照我羁穷色。山东出相地，驿召在目即。乾坤愈浩荡，人才宁促迫。愿言眼垂青，及此头尚黑。"
"和叠山拜李白墓","宋末元初","王奕","唐朝组绶不能羁，驴背人者醉似泥。自欲驾虬凭化往，不因飞燕误宫题。江涵采石吟天阔，月落青山冢未齐。雅废伦亡知己少，青枫黑塞梦凄凄。"
"和叠山送淮安士友韵","宋末元初","王奕","金台去棹倚云开，和饯诸诗已罄怀。行计竟为尊鲁出，橹声相逐过江来。定逢归旆荣桑里，岂料危机伏茗杯。愿梓新吟留宇宙，也胜苏武得生回。"
"宝香院","宋末元初","王奕","山如螺髻塔如簪，三面江环一径深。晓雾拂岩凝蜃气，夜潮归壑听龙吟。恋凉人坐临流石，带暝禽投隔岸林。独憾宝香名未称，只应唤作小江心。"
"庚寅五月十二日偕赵平甫拜采石神霄宫太白坟","宋末元初","王奕","孤风吹黄鹄，远客归自鲁。瓣香拜公坟，梁月重凄楚。比曾登太山，依韵踵遐武。生平景仰心，兹夕遂亲睹。何地无青山，何人无黄土。艳艳谪仙翁，配月照今古。惜哉生死世，于道竟无补。世乏蹈海人，此事与谁语。徘徊暮云亭，玄蝉诉轻暑。"
"金馀元遗山来拜祖庭有纪行十首遂倚歌之先后殊时感慨一也 和元遗山一首","宋末元初","王奕","鲁桥卸淮舸，淖涂历蓁芜。翠峄倚天末，髣髴东南隅。薄暮曲纪城，三清敞仙居。平原积磥砢，灵河鸣泉珠。小径斗折上，行与狐兔俱。循崖索斯篆，恍惚东封书。丛巅集莲瓣，岩岩瞰青徐。正途尽茅塞，正尔宜羊车。蚌珍不蔽美，岧峣到枌榆。南门肃孟庙，冠袂先抠趋。气大夙有配，邾少不必都。盥既觌慈靖，择师谁复如。"
"春晖亭为榉川子赋","宋末元初","王奕","昔人念亲心何如，喻彼百草蒙春晖。一川含绿草方长，满地落红春已归。草欲报春春忽改，子欲养亲亲不待。嗟哉物尔人亦然，对草无言泪如海。阳春有脚还复来，今年花谢明年开。慈亲一去不复见，画图空写春风面。榉川有子思报亲，结茅竹亭留白云。亲恩难酬春易过，独倚栏干怨春暮。寄言孝子须惜时，流光暗促亲颜移。春盘荐脆须及早，莫待酒浇坟上草。"
"祖庭观丁歌","宋末元初","王奕","吾祖河汾文中氏，受恩未报夫子灵。末孙愿言无忝尔，幸际天地还清宁。奔波水陆数千里，袖香今得拜祖庭。天欲使观周礼在，时哉巧值开上丁。北方学者曹博士，新膺上命来交承。圣门不敢负所学，事事必欲行六经。尔时己丑八月朔，大中门辟天微明。左开毓粹右观德，灯毬灿烂交流星。奎文阁下爇柴燎，柏林鸠鹊争飞鸣。金丝堂前班引出，笙镛隐隐金石声。三氏诸孙列左右，皎洁宿鹭排圆汀。各崇尊长例就位，深衣徵及江南生。礼官三请诣磬所，朱扉咿?开中扃。太常金乐交佚奏，秩秩笾豆环簪缨。首从先圣告祝后，邹兖次第彝樽倾。却诣齐国父母庙，泗沂分配随重轻。五贤推尊孔道者，俎豆亦得陈其诚。春秋天下祀文庙，太常四丁惟鲁行。青衿白发老学校，观丁未有如斯荣。俨然清都听雅乐，耳目变换心神惊。南门礼毕饮福胙，公堂交错飞兕觥。饮馀独立杏坛下，予怀缥缈欣嘅并。恭惟素王师万世，道如日月行天晴。几年读易坐瓮牖，景仰阙里真蓬瀛。谁令溟渤化清浅，温凉亲得瞻仪形。吁嗟麟踣凤不至，青霄栩栩飞梁楹。想当削迹伐木日，诺仕委曲随人情。不知无可无不可，与时潜跃无将迎。君臣大义要不废，岂应弦辙俱纷更。匡围宋害走列国，哀诔汉祠垂千龄。谁云木坏文寖丧，墓林楷理犹纵横。文谟武烈悉斯烬，春秋无复陈尝蒸。皇王帝伯禅林休，尼山泗水常朝廷。孔林黄屋已八至，功与泰山争峥嵘。惜哉祥符天子幸，生晚不得随公卿。封疆万里撤私町，冠佩此夕仰大成。八表云昏尘眯目，仲孙宣子视独瞠。观周反鲁学益进，矇与瞍语闻惊霆。两生此日既见圣，中道未有倾盖程。箪瓢道不在房杜，深惭礼乐孤汾亭。归与玉斗授论语，愿与诸子歌菁菁。庶乎可以报罔极，蠢生未必终顽冥。斐然成歌记祀事，刊作学者座右铭。"
"贽见五峰燕先生","宋末元初","王奕","康庐崒嵂撑青空，五峰下有神仙翁。黄金为佩白玉琐，跨虹飞上燕台穹。紫垣苍琐白日静，薇花韵的明丹衷。帝谓公田久不井，为提明月江西东。某邱某壑无隐耳，贮见汉庾堆陈红。周官六典冢宰事，有功?亩方为忠。蹇予落魄不耕子，半生煮字悲吟穷。盖头不思恋茅屋，负笈远拜夫子宫。黄河泰华幸一见，于人须识欧阳公。枯根纤芥尽收拾，药笼未必遗芳藭。品题愿借燕许笔，可以报德歌豳风。"
"黄池大水歌","宋末元初","王奕","玉斗山人归自鲁，迂途携酒酬谪仙。丹阳滞留十日雨，坐见平陆成长川。不冲不激不澎湃，漫高漫长漫嚣尘。黄池地势低且圹，筑堤种柳名圩田。一圩动是数百顷，耕民缚舍沿郊阡。良苗怀新交翠浪，一刻漭作蛟龙渊。仓皇老释竞祈祷，搬移儿女争牵连。村庄草屋浮断梗，黄流黑气蒸腥膻。市民运土积塍脊，危如燕垒悬杗前。中宵突尔駃一决，尽与河伯裾相牵。或云岳渎潴魍魉，呴沫吹浪如吹煎。昌黎谕鳄许戮蜃，古今此理容或然。粤从天一中入坎，水德流动随乾圜。彝伦攸斁五行汩，君舟民水几覆颠。神姒凿窟踰九载，到今三千七百年。三时粟麦天不雨，苍生何赖无瘠捐。天变不能违者水，民命自以君为天。当今君相即尧禹，蓄积期会谁当先。灵均李杜在水部，叫天为我笺长编。"
"彭泽祭陶靖节祠","宋末元初","王奕","呜呼，典午去矣，柴桑归矣，黄花老矣，徵士卒矣。尚飨。"
"登秦邮文游亭天壁亭长歌","宋末元初","王奕","湖天澹澹湖水碧，湖风冉冉湖云收。湖白几顷菰米地，湖汊几摺芦花洲。几千万劫走尽夜，三十六镜磨春秋。江南狂客归自鲁，骑驴载酒游文游。文游已落钟鼓界，斯文丧矣游人羞。蚌胎明月吸莘老，鸦背落日悲少游。东坡双井化异物，神光奕奕穿斗牛。文章不逐岁月老，精爽常与天地流。赏心倘得际美景，薄才自许追前修。安得老米鸡距笔，生绡百疋横戈矛。守台旧卒年九十，颐隐于脐肩过头。六十年前边鄙事，且言且泣气咽喉。甚言秦欲帝万世，据此要地置急邮。海田陵谷无定在，如今非项亦非刘。王生感慨重抵掌，惊起一片湖中鸥。鸥飞没入翠烟里，乾坤纳纳归双眸。何当飞出天壁外，春风吹散眉峰愁。"
"题陶狄二贤祠","宋末元初","王奕","丰碑大字极誉扬，并祀渊明与狄梁。宇宙事皆吾己分，君臣义亦本天常。休官彭泽当存晋，取日虞渊合为唐。自是后人无远识，不知遗臭与流芳。"
"题焦山吸江亭","宋末元初","王奕","甲子三千六百期，此山崒嵂起何时。雄吞海渎金狮子，霸断吴门铁犍儿。水镜照空三国恨，浪鼋撞破六朝悲。后来尽有无穷事，留与他年再赋诗。"
"青山二章章四句","宋末元初","王奕","青青者山，并祠其间。郭李遐矣，高义莫攀。山之青青，策蹇来经。千古一日，二公之灵。"
"八声甘州","宋末元初","王奕","诵公诗、大雅久不闻，吾衰竟谁陈。自晋宋以来，隋唐而下，旁若无人。光焰文章万丈，肯媚永王璘。卓有汾阳老，抱丈人贞。不是沈香亭上，谩题飞燕，蹴起靴尘。安得锦袍西下，明月堕江滨。青山冢、知几番风雨，雷霆走精神。因过鲁，携一尊吊古，疑是前身。"
"八声甘州 题维扬摘星楼","宋末元初","王奕","问苍天、苍天阒无言，浩歌摘星楼。这茫茫禹迹，南来第一，是古扬州。当日双龙未渡，风月一家秋。中分胡越后，横断江流。□百年间春梦，笑槐柯蚁穴，多少王侯。谩平山堂里，棋局几边筹。是谁教、海乾仙去，天地付浮沤。书生老，对琼花一笑，白发苍洲。"
"木兰花慢 和赵莲澳金陵怀古","宋末元初","王奕","翠微亭上醉，搔短发、舞缤纷。问六朝五姓，王姬帝胄，今有谁存。何似乌衣故垒，尚年年、生长儿孙。今古兴亡无据，好将往史俱焚。招魂。何处觅东山，筝泪落清樽。怅石城暗浪，秦淮旧月，东去西奔。休说清谈误国，有清谈，还有斯文。遥睇新亭一笑，漫漫天际江痕。"
"水调歌头 舟过桃源，适逢初度，和欧阳楚翁韵","宋末元初","王奕","吾玄终不白，拗出老扬雄。近日青衿绿发，转盼忽成翁。缩首杞天坠地，极力虞渊取日，直欲入冯宫。迂阔有如此，谁不笑王公。十年后，数椽屋，隐琊峰。人叹乾坤许大，醯瓮老山中。于是泛淮航泗，于是沿邹过鲁，千古慕雩风。造物既生我，斯道岂终穷。"
"水调歌头 过鲁港丁家洲，乃德祐渡江之地，有感","宋末元初","王奕","长江衣带水，历代鼎彝功。服定衣冠礼乐，聊尔就江东。追忆金戈铁马，保以油幢玉垒，熢燧几秋风。更有当头著，全局倚元戎。攒万舸，开一棹，散无踪。到了书生死节，蜂蚁愧诸公。上有皇天白日，下有人心青史，未必竟朦胧。停棹抚遗迹，往恨逐冥鸿。"
"水调歌头 和陆放翁多景楼","宋末元初","王奕","迢迢嶓冢水，直泻到东州。不拣秦淮吴楚，明月一家楼，何代非卿非相，底事柴桑老子，偏恁不推刘。半体鹿皮服，千古晋貔貅。过东鲁，登北固，感春秋。抵掌嫣然一笑，莫枉少陵愁。说甚萧锅曹石，古矣苏吟米画，黑白满盘收。对水注杯酒，为我向东流。"
"西河 和周美成金陵怀古","宋末元初","王奕","江左地。兴亡旧恨谁记。腥风不搅洛山云，怒涛怎起。泪眶历落泫新亭，碑趺犹卧江际。古今事，天莫倚。废兴元有时系。女墙月色自荒荒，尽平寸垒。舞台歌榭草痕深，青溪弥望烟水。马蹄杂遝锦绣市。认乌衣六朝，东巷西里。景物已非人世。但长干铁塔，岿然相对。檐铃嘈囋薰风里。"
"沁园春 题新州醉白楼","宋末元初","王奕","唐李太白，访贺知章，浩歌此楼。想斗酒百篇，眼花落井，一时豪杰，千古风流。白骨青山，美人黄土，醉魄吟魂安在否。江南客，因来游胜践，稽首前修。悠悠。往事俱休，更莫遣兴亡狂白头。也莫论高皇、莫论项羽，谁为黄帝，谁为蚩尤。拶破愁城，吸乾酒海，袖拂安梁舞暮秋。题未了，又笑骑白鹤，飞下扬州。"
"沁园春 和赵莲澳提举遣怀","宋末元初","王奕","耳目肺肠，不由我乎，更由乎谁。也不必君平，不消詹尹，不疑何卜，不卜何疑。三径归来，一时有见，岂为黄初与义熙。天下事，但行其可，自合乎宜。大哉用易乘时。纵乌喙那能食子皮。叹失若塞翁，失为得本，赢如刘毅，赢乃输基。大黠小痴，有馀不足，谁必彭殇早与迟。眼前物，纵铜山金屋，一瞑全非。"
"沁园春 客山阳偕诸公游杜康庄刘伶台醉吟","宋末元初","王奕","醉面挟风，携杜康酒，酹刘伶台。问漂母矶头，韩侯安在，钵山池下，乔鹊曾回。孝说仲车，忠传祖逖，忠孝如今亦可哀。清河口，但潮生潮落，帆去帆来。休呆。且饮三杯。莫枉教、东乌西兔催。更谁可百年，脱身不化，谁能五日，笑口长开。痛饮高歌，胡涂乱抹，快活斗山王秀才。今天下，曰利而已，何以平哉。"
"沁园春 过彭泽发明靖节归来之本心","宋末元初","王奕","八十日官，浩然归去，知心者希。谓诗有招魂，姑言其概，注其述酒，亦特其微。不事小儿，惟书甲子，皆是先生杜得机。看时运，与天荣木，始识真归。黄唐邈不可追。慨四十无闻昨已非。故怀彼仙师，策夫名骥，志夫童冠，寤寐交挥。人表何时，谁生过鲁，愿企高风慕浴沂。兹行也，尚庶几短葛，不负公衣。"
"沁园春 见王肯堂","宋末元初","王奕","吾祖文中，曾于夫子，受罔极恩。有宇宙以来，春秋而后，三纲所系，万古常存。列国何时，东吴何地，十哲之中尚有言。况今也、与圣贤邦域，同一乾坤。卑飞难傍天阍。但勃窣衔香拜圣门。要水看黄河，山登岱岳，鲁求君子，学究中原。虽有他人，不如同姓，仰止文星出禁垣。又安得，借蒙庄大瓢，酌泗水之源。"
"法曲献仙音 和朱静翁青溪词","宋末元初","王奕","九曲青溪，千年陈迹，往事不堪依据。老我重来，海乾石烂，那复断碑残础。应讶野王当日，三弄罢、乍无语。□□□。高牙大纛船如屋，又少甚笙歌，翠云箫鼓。流恨入寒筝，离合君臣良苦。花落几春□，无此一番风雨。是何人、尚秦淮门馆，柳桥荷浦。"
"临江仙 和元遗山题扬州平山堂","宋末元初","王奕","二十四桥明月好，暮年方到扬州。鹤飞仙去总成休。襄阳风笛急，何事付悠悠。几阕平山堂上酒，夕阳还照边楼。不堪风景事回头。淮南新枣熟，应不说防秋。"
"南乡子 和辛稼轩多景楼","宋末元初","王奕","豪杰说中州。及此见题多景楼。曹石当年徒浪耳，悠悠。岁月滔滔江自流。风雪老兜鍪。不混关河事不休。浪舞桃花颠又蹶，嬴刘。莫与武陵仙客谋。"
"南乡子 和谢潜庵蒋山","宋末元初","王奕","搔首倚薰风。一幅画图尘土中。鹤怨猿惊人去也，潜龙。谁绞香车起蛰松。岁月去熙丰。世味人情自淡浓。春去春来墩不竞，匆匆。蜀水吴山血又红。"
"贺新郎 其一","宋末元初","王奕","有客过东鲁。自葛水、泛舟西下，帆开三楚。万里湖光磨水镜，际五老、落星烟渚。又飞过、二姑门户。彭泽柳青新旧色，望九华、依约池阳路。风雨庙，乌江羽。蛾眉牛渚皆如故。问缘何、鲁港汀洲，江声无语。采石书生勋业在，吊锦袍、公子魂何处。流恨下、秦淮商女。多景楼头吟北固，笑平山堂里谁为主。且烂饮，琼花露。"
"贺新郎 题扬州琼花观","宋末元初","王奕","试问司花女。是何年、培植琼葩，分来何谱。禁苑岂无新雨露，底事刚移不去，偏恋定、鹤城抔土。却怕杏花生眼觑。先廿年、和影无寻处。遗草木，悴风雨。看花老我成迟暮。绕阑干、追忆沈吟，欲言难赋。根本已非枝叶异，谁把赝苗裨补。但认得、唐人旧句。明月楼前无水部。扣之梅、梅又全无语。询古柏，过东鲁。"
"贺新郎","宋末元初","王奕","决眦斜阳里。品江山、洛阳第一，金陵第二。休论六朝兴废梦，且说南浮之始。合就此、衣冠故址。底事轻抛形胜地，把笙歌、恋定西湖水。百年内，苟而已。纵然成败由天理。叹石城、潮落潮生，朝昏知几。可笑诸公俱铸错，回首金瓯瞥徙。漫涴了、紫云青史。老媚幽花栖断础，睇故宫、空拊英雄髀。身世蝶，侯王蚁。"
"贺新郎 秦淮观斗舟有感，追和思远楼","宋末元初","王奕","惆怅秦淮路。慨当年、商女谁家，几多年数。死去方知亡国恨，尚激起、浪花如语，应不为、黍峰蒲缕。花隔青溪胭井湿，又谁省、此时情绪。云盖拥，翠阴午。汨罗无复灵均楚。到如今、荃蕙椒兰，尽成禾黍。疑是龙穿王气，遗恨六朝作古。□留与、浮歌载醑。天外长江浑不管，也无春无夏无晴雨。流岁月、滔滔去。"
"贺新郎 其三","宋末元初","王奕","帆卸西湾侧。望康庐、老峰面目，旧曾相识。岁岁滔滔江浪远，回首暮云空碧。今想见、发痕全白。眠鹿矶头茅屋烂，问草堂、谁管真泉石。还更有，青牛迹。老峰点首如招客。道十年、玉斗窗间，两成疏觌。赢得老夫谙阅世，不作少年太息。看雨馀、依旧青山色。汶上归来重过我，最峰头、新长芝堪摘。分半席、共横笛。"
"贺新郎 其二","宋末元初","王奕","醉醒琼花露。买扁舟、邵伯津头，向秦邮去。流水孤村鸦万点，忆少游、回首斜阳树。又访著、山阳酒侣。细剔留城碑藓看，上歌舞、一啸江东主。望凫峄，过邹鲁。孔林百拜瞻茔墓。历四阜、少皞之墟，大庭之库。竟涉汶河登泰岱，候清光，夜半开玄圃。迤逦问、东平归路。蚩冢黄花吟笑罢，下新州，醉白楼头赋。复淮楚，寻故步。"
"唐多令 登淮安倚天楼","宋末元初","王奕","直上倚天楼。怀哉古楚州。黄河水、依旧东流。千古兴亡多少事，分付与、白头鸥。祖逖与留侯。二公今在不。眉尖上、莫带星愁。笑拍危阑歌短阕，翁醉矣，且归休。"
"婆罗门引 忆叠山翁","宋末元初","王奕","佳人鬓发，几回涂抹共婵娟。又何止三千。拟待盈盈宝鉴，多少绮罗筵。恨妖蟆怪事，长夜中天。中河影圆。清泪落尊前。舞罢霓裳初服，肯为人妍。□□□□，算惟有、蕊宫天上仙。缑山鹤，亦欲蹁跹。"
"摸鱼儿 肯堂欲惠书不果，借萧彦和梅花韵见意","宋末元初","王奕","问梅花、几人邀咏，平生见外骚楚。相思一夜罗浮远，姑射仙姿何处。情未吐。□□□、雄蜂雌蝶空相遇。岁年孰与。叹皓首相看，冰心独抱，谩作广平赋。黄昏暮。半点酸辛谁诉。寿阳眉恨妖妩。南来北使无明眼，细认杏花真谱。私自语。道消息、孤根还有春风主。启明未举。听画角吹残，马头摇梦，人已山阳路。"
"酹江月/念奴娇 和辛稼轩金陵赏心亭","宋末元初","王奕","英雄老矣，对江山、莫遣泪珠成斛。一箑西风休掩面，白浪黄尘迷目。凤去台空，鹭飞洲冷，几度斜阳木。欲书往事，南山应恨无竹。宁是商女当年，后来腔调，拍手铜鞮曲。偃蹇老松虽拗□，犹□一枰残局。乌巷垂杨，雀桥野草，今为谁家绿。赏心何处，浩歌归卧梅屋。"
"霜天晓角 和韩南涧采石蛾眉亭","宋末元初","王奕","天无四壁。底用量江尺。徒把乾坤分裂，谁与帝、扶民厄。几年樊圃缺。耳风腔转笛。此日双蛾空蹙，依然也，暮山碧。"
"止征妇哭","宋末元初","白珽","战国曾闻挟两戈，病中军不渡交河。一身同为明庭死，死敌强于死病多。"
"玉清宫与赵达夫鲜于枢联句二首 其一","宋末元初","白珽","湖田漠漠水禽飞，堤柳斜斜带夕晖。二月江南好天气，初阳台上惬春衣。"
"西湖访古","宋末元初","白珽","隐约湖山一点青，秋风归去阻云程。贝宫珠阙无寻处，夜夜凌波哭月明。"
"过东寺","宋末元初","白珽","倚空楼阁竞翚飞，铁凤金铃一望齐。多少流民无片瓦，江南四月雨凄凄。"
"积雪峰访梁道士","宋末元初","白珽","惊羽穿林看细碎，健舆绕石听攲斜。道人住近茅峰北，一簇楼台五色霞。"
"续演雅十诗 其八","宋末元初","白珽","八珍殽龙凤，此出龙凤外。荔枝配江䖴，徒誇有风味。"
"续演雅十诗 其五","宋末元初","白珽","西狩获白麟，至死意不吐。代北有角端，能通诸国语。"
"续演雅十诗 其三","宋末元初","白珽","谁令珠玉唾，出彼藜藿肠。仁人不为宝，良贾宜深藏。"
"续演雅十诗 其九","宋末元初","白珽","滦人薪巨松，童山八百里。世无奚超勇，惆怅渡易水。"
"续演雅十诗 其二","宋末元初","白珽","草食押不芦，虽死元不死。未见涤肠人，先闻弃箦子。"
"续演雅十诗 其七","宋末元初","白珽","羯尾大如斛，坚车载不起。此以不掉灭，彼以不掉死。"
"续演雅十诗 其四","宋末元初","白珽","婴啼闻木枝，羝乳见茅茹。何如百年身，反尔无根据。"
"续演雅十诗 其一","宋末元初","白珽","海青羽中虎，燕燕能制之。小隙沈大舟，关尹不吾欺。"
"续演雅十诗 其十","宋末元初","白珽","两驼侍雪立，终日饥不起。一觉沙日黄，肉屏那足拟。"
"续演雅十诗 其六","宋末元初","白珽","才脱海鹤啄，已登方物舆。仰面勿啾啾，我长非侨如。"
"湖居杂兴八首 其七","宋末元初","白珽","车鱼人散水风腥，雨色凉分柳外晴。回首夕阳都落尽，忽然东向数峰明。"
"湖居杂兴八首 其八","宋末元初","白珽","万树芙蓉两蕊宫，秋风开遍水边丛。白墙遮尽红墙出，只见红墙一半红。"
"湖居杂兴八首 其六","宋末元初","白珽","三贤犹得仰高风，冠服虽殊气味同。后五百年无继者，桃花含笑夕阳中。"
"湖居杂兴八首 其五","宋末元初","白珽","雨后林塘夏亦秋，一葫芦酒在船头。醉来深入荷花去，卧看青天飞白鸥。"
"湖居杂兴八首 其四","宋末元初","白珽","相国平泉水竹居，吴山花石世间无。游人马上休回首，一半春风在里湖。"
"湖居杂兴八首 其三","宋末元初","白珽","龙舟晓发断桥西，别有轻舟两两随。春色可人晴较稳，酒家争出柳梢旗。"
"湖居杂兴八首 其二","宋末元初","白珽","脉脉吹香屋角梅，背风移烛小帘开。凤城几日元宵近，一片箫声水上来。"
"湖居杂兴八首 其一","宋末元初","白珽","御舟初出赏春霏，传是诸王与后妃。香雾渐深帘幕暗，日斜微见淡黄衣。"
"翔泳堂酒边","宋末元初","白珽","瑰辞度得雪儿歌，浓墨斜书碧玉柯。醉折芙蓉薰酒盏，里湖凉似外湖多。"
"题江贯道百牛图","宋末元初","白珽","几年散放桃林后，馀四百蹄犹可骑。揽镜挂书多自在，能骑惟有一凝之。"
"题龚翠岩中山出游图","宋末元初","白珽","何处张弧鬼一车，中山曾见夜蒐图。纷纷眼底朱成碧，后乘钟家有此姝。"
"题碧桃折枝","宋末元初","白珽","玄都千树欲无枝，全得春风烂漫吹。晓露未晞红郁郁，仙源长在日迟迟。"
"山中怀友","宋末元初","白珽","几年音问绝，此夕更关情。寒雨人孤坐，残灯雁一声。干戈犹故国，贫病自空城。惟有琴堪诉，愁深弹不成。"
"玉清宫与赵达夫鲜于枢联句二首 其二","宋末元初","白珽","巾子峰头舣钓船，初阳台上坐鸣弦。出云高树明残日，过雨苍苔泫细泉。绝俗谁能继遐躅，凌空我欲学飞仙。还家正恐乡人问，化鹤重来知几年。"
"吊林处士墓","宋末元初","白珽","千古西湖见一贤，断碑犹在草芊芊。人间岂少题梅者，石上谁来酹菊泉。陈柏墓门疑是宅，唐衣庙貌望如仙。可怜辽鹤无消息，寂寞春风二百年。"
"竹阴","宋末元初","白珽","占断人间潇洒地，全身水墨画筼筜。非烟非雾一林碧，似雨似晴三径凉。翠袖佳人黯空谷，白髭道士隐南塘。数竿醉日君须记，移向西窗补夕阳。"
"馀杭四月","宋末元初","白珽","四月馀杭道，一晴生意繁。朱樱青豆酒，绿草白鹅村。水满船头滑，风轻袖影翻。几家蚕事动，寂寂昼关门。"
"灵隐寺暮归","宋末元初","白珽","山色晚苍苍，山门下夕阳。栴林飘槲叶，新月到禅床。径出千峰秀，亭回一涧长。淹留不可及，露湿薜衣裳。"
"净慈禅寺","宋末元初","白珽","奎额昭回龙屈盘，入门已觉厌尘寰。何当白发三千丈，来寄清风五百间。帝子釜摇金潋滟，家人卦剔翠孱颜。西湖日日船如织，半在南屏第一山。"
"岳武穆精忠庙","宋末元初","白珽","国势已如此，孤忠天地知。死生同父子，奸宄系安危。偃月无封桧，栖霞有谥碑。中原遗老在，岁岁梦王师。"
"河南妇","宋末元初","白珽","从军古云乐，获罪祷应难。母望明珠复，夫求破镜完。押衙逢义士，公主奉春官。为报河南妇，天刑不可干。"
"春日田园杂兴","宋末元初","白珽","雨后散幽步，村村社鼓鸣。阴晴虽不定，天地自分明。柳处风无力，蛙时水有声。几朝寒食近，吾事及躬耕。"
"春日重过如镜上人房","宋末元初","白珽","忆昔敲门赋瑞筠，鹿园佳话又重新。屋头能拓三三径，林下知非陆陆人。凿沼何须晋康乐，种荪还忆楚灵均。老师鍊得心如镜，更把高台比月轮。"
"酒边赠朱处士","宋末元初","白珽","乌葛唐巾白苧裘，扫庭终夕共淹留。醉中谈论心犹壮，老去歌欢泪亦流。对客呈诗如献佛，课儿收橘当封侯。明年好理西风棹，重约三吴烂漫游。"
"宿上天竺","宋末元初","白珽","名山倦游历，挂起手中藤。佛国三生石，天岩百岁僧。定回松院磬，吟苦雪龛灯。愧我心犹杂，何因问二乘。"
"寄天香庵恬上人","宋末元初","白珽","门掩天香竹树丛，了无尘翳此心同。东林社散图空在，南国山多梦不通。白草秋閒支遁马，黄沙春断子卿鸿。思君记得逢君处，一片归云海树空。"
"清和","宋末元初","白珽","白苧渐相便，因知物候迁。空山一雨后，小槛绿阴前。莺在留春思，人幽减昼眠。此时风日好，元不似梅天。"
"游宜兴张公洞","宋末元初","白珽","天开福地据雄尊，果老张公几代孙。一窍通天才直上，千崖转石已平吞。山头白鹤来无影，石上青骡去有痕。我欲放身如脱屣，仙凡一辙隔重阍。"
"湖楼玩雪","宋末元初","白珽","上湖十里捲帘中，幻出瑶华第一宫。山势蹴天银作浪，柳行扑地玉为虹。渔蓑鹤氅同为我，爵舌羊羔不负公。明日凤池朝退蚤，一鞭曾约试吟骢。"
"题如镜净讲师房","宋末元初","白珽","娱老林房世路赊，尘埃飞不到袈裟。西湖草木虽同土，北寺烟霞自一家。静敞白间翻贝叶，閒输赤仄养椒花。鉴光炯炯辉今古，身后何须用五车。"
"题苏东坡书楚颂并菩萨蛮满庭芳词卷后","宋末元初","白珽","南荒九死幸生还，种树书成手自删。赤壁梦难同楚颂，洞庭乐不减商山。人生堕地少如意，老子对天无愧颜。千古菟裘有遗恨，断圭残璧自人间。"
"题松雪临郭河阳溪山渔乐图","宋末元初","白珽","远山近山何历历，下有长溪横一碧。溪中亦有钓鳌手，此手不遮长安目。野桥烟树接草庐，飞流如练悬空虚。截山白云凝不去，要人写作岩居图。"
"题洞霄宫药圃","宋末元初","白珽","仙翁曾播植，琼圃尚敷荣。春日祥光满，秋风瑞实成。黄精宜益寿，萱草足忘情。候采灵芝服，还应羽翼生。"
"题惠山","宋末元初","白珽","名山名刹大佳处，绀殿翠宇开云霞。陆羽乃事已千载，九龙诸峰元一家。雨前茶有如此水，月里树岂寻常花。奇奇怪怪心语口，无根拄杖任横斜。"
"赠张知府周卿","宋末元初","白珽","人品中原说此翁，雄文直气耿心胸。几年天上张公子，今日云间陆士龙。来暮已闻歌五裤，平反何翅禄千钟。相从愧落诸公后，拭目西岩第一峰。"
"赠青龙任月山","宋末元初","白珽","倾盖相逢意已亲，风流儒雅迈同伦。曾来东阁观奇士，又向西湖见伟人。放棹小溪梅皪皪，敲棋深院烛燐燐。悬知后夜相怀切，帆落胥山月一轮。"
"山居怀林处士","宋末元初","白珽","昔有林处士，结庐邻峰巅。年年不入城，梅花有佳联。童鹤三数口，负郭十亩田。弟侄列朝裾，咸平好时年。人品既已高，奉养常充然。嗟我何为者，日用买山钱。爱诗不能佳，未了区中缘。空有一寸心，羡杀处士贤。饱看贵人面，不若饥看天。搥床呼伯雅，且此相周旋。有田足几时，卓哉坡翁言。"
"击蛇笏","宋末元初","白珽","孔明庙前柏，手版贼其枝。枯秭无生气，众目炫一时。何如孔公笏，铁面含霜姿。虺蛇何足道，正气屡奸欺。祥符庆历间，岂无纤人斯。闻之胆为落，不在彼在兹。圣学亿万年，圣源浩无涯。八传得巨源，愤学求似之。遗经与遗物，保护如婴儿。万里去复远，见者咸赍咨。况此一尺槐，千载孔林思。非无原壤杖，非无少正铍。用舍各有时，小大各有施。畴能起段公，共赋甘棠诗。"
"同陈太博诸公登六和塔","宋末元初","白珽","龙山古化城，浮屠峙其巅。开殿生妙香，金碧森贝筵。应真俨若生，倒飞青金莲。头陀绀林丛，导我丹梯缘。初犹藉佛日，閟境鯈已玄。回头失谁何，叫啸衣相牵。且复忍须臾，当见快意天。娇儿诧先登，网户相钩连。炯若蚁在珠，九曲随盘旋。烂烂沧海开，落落云气悬。群峰可俯拾，背阅黄鹄骞。奇观兴懦夫，便欲凌飞仙。绝顶按坤维，始见南纪偏。神京渺何许，王气须停躔。舟车集百蛮，岛屿通人烟。一为帝王州，气压三大千。罡风洒毛发，铎语空蝉联。红红杏园花，愧乏慈恩篇。"
"冷泉亭","宋末元初","白珽","灵山本清净，一泉渟其中。灵山孤飞来，此水将无同。山影压不尽，照见天玲珑。分明千尺冰，不独疑寒虫。京洛多风尘，到此一洗空。炎寒无二心，凛有操者风。泊然守空梵，万劫岂终穷。骊山有温泉，虚筑华清宫。"
"吴季子墓","宋末元初","白珽","圣人如日月，下照无党私。藏珠与韫玉，所得自华滋。恭惟吴季子，夙禀明睿姿。近取子臧节，远绍泰伯基。两以大国让，廉风起蛮夷。观乐义已烛，挂剑心如饴。时方尚诈力，子独恪且祇。时方事寇攘，子独甘弃遗。孔子不到吴，闻风重赍咨。佳城介申浦，采地亦在兹。特书寄馀哀，岂不遐迩思。惋惋龙蛇翥，皎皎星日垂。禹世怀道义，取舍实系之。寄言邦之人，无但岘首悲。"
"李翰林墓","宋末元初","白珽","出城得佳山，两峰特奇诡。一如植躬圭，一峰拱而侍。我见犹爱之，而况谪仙子。孤坟在其下，政尔直一死。谪仙真仙人，出处见诸史。岂敢傲吾君，辛苦植唐祀。嗟予侃侃者，尘土正如此。停车不忍发，载拜颡有泚。仰止青山高，清风与终始。孰谓千载人，不在天地里。"
"蛾眉亭","宋末元初","白珽","秦赭凿填石，不受鞭箠考。零落楚江浒，相峙矗三岛。穿松得细径，据一陵二小。奔流浩浩来，五色烂华藻。至宝地不惜，绝境天所造。谁言两蛾黛，功夺京兆巧。终朝对颦蹙，似为今古恼。然犀矶沉沉，跨鲸月皎皎。丝纶三千丈，蒙冲百万棹。天风吹过梦，多忧只空老。今者吾与子，所惬在幽讨。供帐莫匆匆，槃觞从草草。雅琴鼓一再，领此风日好。临崖发清啸，倚树或颠倒。礼存玉帛外，纵弛或一道。兴极不知归，白鸥破晴昊。"
"题王大令保母帖","宋末元初","白珽","大令书法美少年，玉函金籥随飞烟。累累一百又五字，岂意近出黄閍砖。字奇文古两超绝，保母从兹倾众帖。谁将瓦合嘲玉碎，一片孤衷本相接。快剑横斫铁山摧，戏龙猛蹴银河攲。方庭无月天地黑，仰视别有星离离。浪言贞石志千载，不及永和洼砚在。白石已仙千里死，千百人中几人爱。兰亭信美如捕风，贵耳贱目人响从。三日呕血饥搥胸，叶公画龙惧真龙。"
"题斩蛟桥","宋末元初","白珽","桓桓周将军，英烈照千祀。少年知自艾，成人不惜死。射虎南山下，斫潜北桥底。腾拿三日夜，洒血四十里。激波为岳立，挥刃电亦驶。想当批鳞初，见义不见水。及其立人朝，矫矫中不倚。文学既英发，武事复霆起。歼儿善丑正，甘作忠义鬼。至今有生气，耿耿耀青史。苏公百世豪，气味有相似。泊舟蛟川下，洗石题所以。平生疾恶意，十有二言里。丰碑刻祠宇，词翰晋二美。二美固足珍，吾取不在是。"
"题郑子真画四季诗意 其一","宋末元初","白珽","红杏绿杨，永昼野服。柴门散仙，莫道无人。知处东风，都在吟笺。"
"题郑子真画四季诗意 其二","宋末元初","白珽","莲叶吹香，澹澹扁舟。撑港斜斜，惊散一行。白鹭西风，捲起梨花。"
"仙掌峰","宋末元初","刘边","铜盘捧露几何年，渭水秋风泪泫然。已向山中閒袖手，为谁半壁更擎天。"
"玉女峰","宋末元初","刘边","不作巫阳云雨羞，风鬟雾鬓乱萧飕。行人莫问当年事，独立寒潭空几秋。"
"钓矶石","宋末元初","刘边","百尺台矶瞰碧流，紫阳仙子几经秋。游鱼何事偏深逝，不道人间有直钩。"
"答彦修","宋末元初","刘边","九曲溪边玉女峰，年年独倚落花风。何因不驾青鸾去，伫立空山皓月中。"
"天游峰","宋末元初","刘边","紫翠飞来石蕊间，何年幻出小瀛寰。崖悬瘦瀑一千尺，峡束寒流八九湾。苍壁向人如有待，白云何事未知还。歌酣更挹浮丘伯，坐对中台话半閒。"
"伏羲洞","宋末元初","刘边","一水之玄去复归，众峰向背俨相持。天荒地老无从问，鬼刻神劖未解奇。丹嶂漫留仙幻迹，白云仍似太初时。欲穷画底羲皇意，一束灵蓍万古知。"
"林泉寺","宋末元初","刘边","采芳仍漱洁，散策到来迟。客坐自相语，僧禅了不知。疏风潜入户，暗水细鸣池。小作石床梦，梦中还觅诗。"
"梅仙山","宋末元初","刘边","已是吴门变姓名，后来谁更识先生。一抔汉土丹墟在，万古闽山剑气横。步入白云秋石瘦，坐分黄叶午风清。逃奴不返松门静，隔水寒烟起暮城。"
"仙机岩","宋末元初","刘边","尝闻昔天孙，谪落人世间。云霞入组织，机杼空留山。朅来巧相逢，遗我锦绣端。欲报乏绮语，再拜重捲还。我有大布衣，可以禦岁寒。"
"仙船岩","宋末元初","刘边","仙舟等奡荡，万仞架云表。木石浑莫分，风雨能不朽。恐因尧年水，舣棹寄岩窦。犹胜夜壑藏，有力莫负走。奈何苦海深，忍袖慈航手。我欲溯灵源，乘槎问牛斗。"
"会仙岩","宋末元初","刘边","青山解随人，远近互相对。寒潭入陵谷，龙去知何处。历历沙上石，群仙昔来会。日暮一童归，横吹卧牛背。"
"茶灶","宋末元初","刘边","仙人足戏剧，盘石留涡房。紫阳此来游，与客煮茗尝。青烟久消歇，白云时飞扬。至今潭中水，犹作笑语香。蒙茸履迹在，欲步不敢翔。三吸此清泠，回首入空苍。"
"句","宋末元初","方凤","耕锄晓雨有馀地，应接东风无暇时。"
"一剪梅 其二 和敖秋崖为小孙三载寿谢","宋末元初","刘辰翁","人生总受业风吹。三岁儿儿，八十儿儿。深闺空谷把还持，啼看人知，啼怕人知。客中自种绿猗猗。月下横枝，雪下横枝。尊前百岁且开眉，今岁今时，前岁今时。"
"一剪梅 其一 和人催雪","宋末元初","刘辰翁","万事如花不可期。花不堪持，酒不堪持。江天雪意使人迷，剪一枝枝，歌一枝枝。歌者不来今几时。姜影无词，张影无词。不歌不醉不成诗，歌也迟迟，雪也迟迟。"
"八声甘州 其一","宋末元初","刘辰翁","问海棠花下，又何如、玄都观中游。叹佺巢蜀锦，常时不数，前度何稠。谁见宣华故事，歌舞簇遨头。共是西江水，不解西流。在处繁华如梦，梦占人年少，生死堪羞。任倾城倾国，风雨一春休。醉逢君、何须有约，醉留君、系不住扁舟。空又失，花前一笑，绿尽芳洲。"
"八声甘州 其四 和萧汝道感秋","宋末元初","刘辰翁","但秋风、年又一年深，不禁长年悲。自景阳钟断，馆娃宫闭，冷落心知。千树西湖杨柳，更管别人离。看取茂陵客，一去无归。都是旧时行乐，漫烟销日出，水绕山围。看人情荏苒，不似鹧鸪飞。听砧声、遥连塞外，问三衢、道上去人稀。销凝久，残阳短笛，似我歔欷。"
"八声甘州 其五 送春韵","宋末元初","刘辰翁","看飘飘、万里去东流，道伊去如风。便锦缆危潮，青山御宿，烟雨啼红。愁是明朝酒醒，听著返魂钟。留得春如故，了不关侬。春亦去人远矣，是别情何薄，归兴何浓。但江南好□，未便到芙蓉。念今夜、初程何处，有何人、垂袖舞行宫。青青柳，留君如此，如此匆匆。"
"八声甘州 其三 贺词","宋末元初","刘辰翁","记前朝、鹤会又重来，攀翻第三桃。看云华授策，麻姑擘脯，嬴女吹箫。寻思曲江旧事，宫锦胜龙标。奏罢清华梦，独立春宵。不数相州锦样，是调羹御手，重解金貂。但今年此日，疏了醉葡萄。闻老仙、衣冠皓伟，又丁宁、天语著儿招。都人望，回班赐第，赤舄飞朝。"
"八声甘州 其六 春雪奇丽，未能赋也，因古岩韵志喜","宋末元初","刘辰翁","甚花间、儿女笑盈盈。人添雪狮成。任踏青无路，凌波有地，步步光尘。招得梅妃魂也，好似去年春。柳亦何曾絮，都是云英。休道东皇诞漫，到茶烟歇后，谁浊谁清。赖谢娘好语，端胜解围兵。看昨朝、天公雨粟，定大家、快活社翁平。春晴好，溶溶雨尽，听卖花声。"
"八声甘州 其二 和邓中甫中秋","宋末元初","刘辰翁","看团团、一物大如杯，时复几何秋。俯天涯海角，今来古往，人物如流。想见霓裳歌罢，无物与浇愁。惟有当时树，香满琼楼。谁念南楼老子，倚西风尘满，心事悠悠。便班姬袖里，明月一时休。叹年年、吹箫有约，又一番、鹤梦雪堂舟。池上久，满身风露，还索衣裘。"
"卜算子 寿郡守","宋末元初","刘辰翁","早已是三年，父老依依借。愿与天公借几年，保我鸡豚社。□□□□□，□□□□□。□□□□□□□，□□□□□。"
"卜算子 其一 元宵","宋末元初","刘辰翁","不是重看灯，重见河边女。长是蛾儿作队行，路转风吹去。十载庆元宵，满耳番腔鼓。欲识尊前太守谁，起向尊前舞。"
"千秋岁 和尚学林寿筵即席","宋末元初","刘辰翁","新篘熟也，借问谁家早。梅影里，蜂儿绕。三更残月上，一夜霜天晓。溪桥小，春风有意年年到。当年青鸟去，落叶无人扫。铜柱仄，瑶池老。残钟长乐树，坠马咸阳道。空回首，御街人卖南京枣。"
"大圣乐 伤春","宋末元初","刘辰翁","芳草如云，飞红似雨，卖花声过。况回首、洗马塍荒，更寒食、宫人斜闭，烟雨铜驼。提壶卢何所得酒，泥滑滑、行不得也哥哥。伤心处，斜阳巷陌，人唱西河。天下事，不如意十常八九，无奈何。论兵忍事，对客称好，面皱如靴。广武噫嘻，东陵反覆，欢乐少兮哀怨多。休眉锁。问朱颜去也，还更来么。"
"大酺 春寒","宋末元初","刘辰翁","任琐窗深、重帘闭，春寒知有人处。常年笑花信，问东风情性，是娇是妒。冰柳成须，吹桃欲削，知更海棠堪否。相将燕归又，看香泥半雪，欲归还误。漫低回芳草，依稀寒食，朱门封絮。少年惯羁旅。乱山断，敧树唤船渡。正暗想、鸡声落月，梅影孤屏，更梦衾、千重似雾。相如倦游去。掩四壁、凄其春暮。休回首、都门路。几番行晓，个个阿娇深贮。而今断烟细雨。"
"山花子 其一 春暮","宋末元初","刘辰翁","东风解手即天涯。曲曲青山不可遮。如此苍茫君莫怪，是归家。阊阖相迎悲最苦，英雄知道鬓先华。更欲徘徊春尚肯，已无花。"
"山花子 其二","宋末元初","刘辰翁","此处情怀欲问天。相期相就复何年。行过章江三十里，泪依然。早宿半程芳草路，犹寒欲雨暮春天。小小桃花三两处，得人怜。"
"乌夜啼 其二 中秋","宋末元初","刘辰翁","素娥醉语曾留。又中秋。待得重圆谁妒、两悠悠。向愁旱，今愁水，没中洲。看取明朝晴去、不须愁。"
"乌夜啼 其三","宋末元初","刘辰翁","何年似永和年。记湖船。如此晴天无处、望新烟。江南女，裙四尺，合秋千。昨日老人曾见、久潸然。"
"乌夜啼 其一 初夏","宋末元初","刘辰翁","犹疑薰透帘栊。是东风。不分榴花更胜、一春红。新雨过，绿连空。蝶飞慵。闲过绿阴深院、小花浓。"
"六丑 春感和彭明叔韵","宋末元初","刘辰翁","看东风海底，送落日、飞空如掷。醉游暮归，怕西州堕策。归路偏失。记上元时节，千门立马，望金坡残雪。素娥推下团栾辙。塞草惊尘，河水渡楫。悠悠雨丝风拂。但相随断雁，时度荒泽。回头紫陌。梦归归未得。憔悴江南，秋风旧客。去年说著今日。漫故人相命，玳筵鸣瑟。愁汗漫、全林杯窄。况飘泊相遇，当时老叟，梨园歌籍。高歌为我几回阕。似子规、落月啼乌悄，傍人泪滴。"
"六州歌头","宋末元初","刘辰翁","向来人道，真个胜周公。燕然眇。浯溪小。万世功。再建隆。十五年宇宙，宫中膺。堂中伴。翻虎鼠，搏鹯雀，覆蛇龙。鹤发庞眉，憔悴空山久，来上东封。便一朝符瑞，四十万人同。说甚东风。怕西风。甚边尘起，渔阳惨。霓裳断。广寒宫。青楼杳。朱门悄。镜湖空。里湖通。大纛高牙去，人不见，港重重。斜阳外，芳草碧，落花红。抛尽黄金无计，方知道、前此和戎。但千年传说，夜半一声铜。何面江东。"
"风流子 寿王城山","宋末元初","刘辰翁","结客少年场。携高李、闻笛赋游梁。看汉水淮山，高楼共卧，融尊郑驿，飞盖相望。春风里，种他红与白，笑我懒中忙。供奉后来，玄都桃改，佳人好在，庾岭梅香。何处最难忘。会稽归鬓晚，空带吴霜。赢得黄冠野服，笑傲羲皇。看花外小车，出长生洞，橘中二老，斗智琼黄。称寿堂添十字，孙认三房。"
"太常引 其一 和香岩上元韵","宋末元初","刘辰翁","便晴也是不曾晴。不怕金吾禁行。风雨动乡情。梦灯火、扬州化城。少年跌宕，谁家娇小，绕带到天明。昨夜月还生。但惊破、霓裳数声。"
"太常引 其二 寿李同知","宋末元初","刘辰翁","此公去暑似新秋。吏毒一句句。行县胜监州。觉甘雨、随车应求。鹭清为酒，螺清为寿，起舞祝君侯。急召也须留。廿四考、中书到头。"
"忆旧游 和巽吾相忆寄韵","宋末元初","刘辰翁","渺山城故苑，烟横绿野，林胜青油。甚相思只在，华清泉侧，凝碧池头。故人念我何处，堕泪水西流。念寒食如君，江南似我，花絮悠悠。不知身南北，对断烟禁火，蹇六年留。恨听莺不见，到而今又恨，睍睆成愁。去年相携流落，回首隔芳洲。但行去行来，春风春水无过舟。"
"忆江南 二月十八日，臞轩约客，因问晏氏海棠开未，即携具至其下，已盛甚","宋末元初","刘辰翁","花几许，已报八分催。却问主人何处去，且容老子个中来。花外主人回。年时客，如今安在哉。正喜锦官城烂漫，忽惊花鸟使摧颓。世事只添杯。"
"忆秦娥 其一 中斋上元客散感旧，赋忆秦娥见属，一读凄然，随韵寄情，不觉悲甚","宋末元初","刘辰翁","烧灯节。朝京道上风和雪。风和雪。江山如旧，朝京人绝。百年短短兴亡别。与君犹对当时月。当时月。照人烛泪，照人梅发。"
"忆秦娥 其二 昨和次，又作收灯节，未遣，早见古岩四叠，又得中斋别梅，遂并写寄","宋末元初","刘辰翁","惊雷节。梅花冉冉销成雪。销成雪。一年一度，为君肠绝。古人长恨中年别。馀年又过新正月。新正月。不堪临镜，不堪垂发。"
"忆秦娥 其四","宋末元初","刘辰翁","收灯节。霖铃又似龟山雪。龟山雪。今宵清绝，今宵愁绝。老人似少终然别。痴痴更望春三月。春三月。花如人面，自羞余发。"
"忆秦娥 其三","宋末元初","刘辰翁","梅花节。白头卧起餐毡雪。餐毡雪。上林雁断，上林书绝。伤心最是河梁别。无人共拜天边月。天边月。一尊对影，一编残发。"
"忆秦娥 其五 为曹氏胭脂阁叹","宋末元初","刘辰翁","春如昨。晓风吹透胭脂阁。胭脂阁。满园茅草，冷烟城郭。青衫泪尽楼头角。佳人梦断花间约。花间约。黄昏细雨，一枝零落。"
"木兰花慢 其一 别云屋席间赋","宋末元初","刘辰翁","午桥清夜饮，花露重、烛光寒。约处处行歌，朝朝买酒，典却朝衫。尊前自堪一醉，但落红、枝上不堪安。归去柳阴行月，酒醒画角声残。王官。难得似君闲。闲我见君难。记李陌看花，光阴冉冉，风雨番番。相逢故人又别，送君归、斜日万重山。江上愁思满目，离离芳草平阑。"
"木兰花慢 其二 和中甫李参政席上韵","宋末元初","刘辰翁","自崆峒麦熟，耕犊满、桔槔闲。笑吾党清谈，长衣櫑具，更进贤冠。仓皇庇公宇下，便秋风、江上不惊寒。雪夜入三城易，槐阴护一家难。东山。零雨几时还。领客竹林间。看满座空尊，轻裘缓带，绿鬓朱颜。风流一笑余事，定碑金、无恙庾家完。又赋南烹初食，明朝餐玉何山。"
"水龙吟 其七 和中甫九日","宋末元初","刘辰翁","孤烟澹澹无情，角声正送层城暮。伤怀绝似，龙山罢后，骑台沉处。珠履三千，金人十二，五陵无树。叹岐王宅里，黄公垆下，空鼎鼎、记前度。几许英雄文武。酒不到、故人坟土。平生破帽，几番摇落，受西风侮。昨日如今，明年此会，俯然怀古。便东篱甲子，花开花谢，不堪重数。"
"水龙吟 其六 巽吾赋溪南海棠，花下有相忆之句，读之不可为怀，和韵并述江东旅行","宋末元初","刘辰翁","征衫春雨纵横，可曾湿得飞花透。知君念我，溪南徙倚，谁家红袖。藉草成眠，簪花倚醉，狂歌扶手。叹故人何处，闻鹃堕泪，春去也、到家否。说与东风情事，怕东风、似人眉皱。乱山华屋，残邻废里，不堪回首。寒食江村，牛羊丘陇，茅檐酤酒。笑周秦来往，与谁同梦，说开元旧。"
"水龙吟 其二 寿周耐轩","宋末元初","刘辰翁","多年袖瓣心香，重新拈出为公寿。唤起老龙，如今正是，欠伸时候。弱语闻莺，轻阴转柳，弦薰未透。信江南，自有真儒未用，须待见、衮和绣。闻说锋车在道，更四辈、传宣来骤。蟠胸何限，天门夜对，春宫晨奏。梅子阴浓，菖蒲花老，桔槔闲后。但北关下泽，遗民社在，贺公归昼。"
"水龙吟 其五 和南剑林同舍元甲远寄寿韵","宋末元初","刘辰翁","多年绿幕黄帘，瓶花黯黯无谁主。荀陈迹远，燕吴路断，何人星聚。四圣楼台，水仙华表，冷烟和雨。但徘徊梦想，美人不见，空犹记、铁炉步。过尽凉风天末，堕华笺、行行飞翥。一端翠织，锦鲸茅屋，天吴惊舞。念我何辰，涸阴冰子，生怜金虎。恨儿痴不了，山川悠缅，共君黉宇。"
"水龙吟 其一 寓兴和巽吾韵","宋末元初","刘辰翁","何须银烛红妆，菜花总是曾留处。流觞事远，绕梁歌断，题红人去。绕蝶东墙，啼莺修竹，疏蝉高树。叹一春风雨，归来抱膝，怀往昔、自凄楚。遥望东门柳下，梦参差、欲归幽路。断红芳草，连空积水，凭高坠雾。水洗铜驼，天清华表，升平重遇。但相如老去，江淹才尽，有何人赋。"
"水龙吟 其二 和清江李侯士弘来寿","宋末元初","刘辰翁","闲思十八年前，依稀正是公年纪。铜驼陌上，乌衣巷口，臣清如水。是处风筝，满城昼锦，儿郎俊伟。但幅巾藜杖，低垂白鬓，用与绮、问何里。最忆他年甘旨。也曾经、三仕三已。至今结习，馀年未了，业多生绮。安得滕廛，移将近市，长薰晋鄙。望福星炯炯，西江千里，待公来社。"
"水龙吟 其三","宋末元初","刘辰翁","看人削树成槎，布帆海上秋风浪。白头坡老，知津水手，倚桄榔杖。九点齐州，半生髀肉，烟尘苍莽。但北窗梦转，青阴满眼，抚陈迹、玩新涨。世事艰难已遍，笑而今、不堪重想。龙筋虎骨，根深伏兔，擎空千丈。礼乐文章，终须梦卜，南人为相。问凌烟生面，他时彷佛，似何人像。"
"水调歌头 其一 丙申中秋，两道人出示四十年前濯缨楼赏月水调。臞仙和，意已尽，明日又续之","宋末元初","刘辰翁","此夕酹江月，犹记濯缨秋。濯缨又去如水，安得主人留。旧日登楼长笑，此日新亭对泣，秃鬓冷飕飕。木落下极浦，渔唱发中洲。芙蓉阙，鸳鸯阁，凤凰楼。夜深白露纷下，谁见湿萤流。自有此生有客，但恨有鱼无酒，不了一生浮。重省看潮去，今夕是杭州。"
"水调歌头 其六 自龙眠李氏夜过臞山康氏，走笔和其家灯障水调，迫暮始归","宋末元初","刘辰翁","不成三五夜，不放霎时晴。长街灯火三两，到此眼方明。把似每时庭院，传说个般障子，无路与君行。推手复却手，都付断肠声。漏通晓，灯收市，人下棚。中山铁马何似，遗恨杳难平。一落掺挝声愤，再见大晟舞罢，乐事总伤情。便有尘随马，也任雨霖铃。"
"水调歌头 其十九 和马观复石头渡寄韵","宋末元初","刘辰翁","明月隔千里，风动帐纹开。故人锦字如梦，梦转雁初来。倚遍西山朝爽，行过石头旧渡，久别忽经怀。不得与之语，日夕独持杯。调绿水，歌白雪，有心哉。也知尻高啄俯，无计脱尘埃。狗尾貂蝉满座，贝带鵔鸃弄粉，一舆一臣台。岁晚不如愿，谁更忿灰堆。"
"水调歌头 其十八","宋末元初","刘辰翁","我有此客否，难作主人翁。小年自不相似，偶与大年同。见说东厢诸少，正拥家君胜会，二八舞歌钟。亦欲得公重，公在画堂中。笑青蒿，真小草，倚长松。典衣欲作汤饼，家酿愧瓶空。公有潭州百斛，公有秫田二顷，贺客万钱通。小大不相似，但可似公聋。"
"水调歌头 其七 中秋口占","宋末元初","刘辰翁","明月几万里，与子共中秋。古今良夜如此，寂寂几时留。何处胡笳三弄，尚有南楼馀兴，风起木飕飕。白石四山立，玉露下平洲。醉青州，歌赤壁，赋黄楼。人间安得十客，谭笑发中流。看取横江皓彩，犹似沈河白璧，光气彻天浮。举首快哉去，灯火见神州。"
"水调歌头 其二 腊月二十一日可远堂索赋","宋末元初","刘辰翁","落日半亭榭，山影没壶中。苍然欲不可极，迢递未归鸿。锦织家人何在，春寄故人不到，寂寞听疏钟。木末见江去，无雪著渔翁。词舂容，歌慷慨，语玲珑。岁云暮矣相见，明日是东风。远想使君台上，携手与人同乐，中夜说元龙。世事无足语，且看烛花红。"
"水调歌头 其二十一 和彭明叔七夕","宋末元初","刘辰翁","不见古时月，何似汉时秋。朱陈村里新样，新妇又骑牛。欲脱参前氐后，又说河边河鼓，此会没来由。何处设瓜果，香动帻沟窭。郭郎老，谁为理，岂情流。人间□睡五日，五日复何悠。吾腹空虚久矣，子有满堂锦绣，犊鼻若为酬。玉友此时好，空负葛巾篘。"
"水调歌头 其十四","宋末元初","刘辰翁","山水无宿约，村暗自当还。不知有客乘兴，载我弄沧湾。酒吸明河欲尽，月落三星在下，未放水风闲。影转松起舞，扶步入林间。恨无人，横野笛，叫关山。知君慷慨何事，惜得米阳关。看取大江东去，把酒凄然北望，说著泪潺湲。我饮自须尽，君唱有何难。"
"水调歌头 其二十三 陈平章即席赋","宋末元初","刘辰翁","夜看二星度，高会列群英。苍颜白发乌帽，风入古槐清。客有羽衣来者，仍是寻常百姓，坐觉孟公惊。且勿多酌我，未厌我狂醒。金瓯启，银信喜，衮衣新。向来淮浙草木，隐隐有馀声。闻说井阑沙语，感念石壕村事，倾耳发惊霆。举酒奉公寿，天意厚苍生。"
"水调歌头 其十五","宋末元初","刘辰翁","雨声深院里，歌扇小楼中。当时飞燕马上，妖艳为谁容。娇颤须扶未稳，腰袅轻笼小驻，玉女最愁峰。掠鬓过车骤，回首意冲冲。宝钗斜，云鬓乱，几曾逢。谁知去三步远，此痛与君同。玉箸残妆谁见，獭髓轻痕妙补，粉黛不须浓。重见为低诉，馀恨更匆匆。"
"水调歌头 其一 寿詹天游","宋末元初","刘辰翁","鹤会正阳后，又为此公来。向时圯上，不似魁梧出尘埃。少日河东赋手，醉里新丰对草，谈笑上金台。太子少灵气，马客岂仙才。紫貂裘，骇犀剑，鹦鹉杯。龙涎沈水是浅，薄命有人猜。闻说老仙清健，想见风姿皓伟，天语快行催。凫舄看双去，槐第似亲栽。"
"水调歌头 其十七","宋末元初","刘辰翁","百千孙子子，八十老翁翁。人间天下清福，阅世苦难同。谁叹东门猎倦，谁笑南阳舞罢，万事五更钟。但愿人长久，聊复进杯中。故侯瓜，丞相柏，大夫松。诸公健者安在，春梦转头空。可笑先生无病，病在枕流漱石，福至自然通。聋者固多笑，一笑更治聋。"
"水调歌头 其三 谢和溪园来寿","宋末元初","刘辰翁","夫子惠收我，谓我古心徒。闲居有客无酒，有酒又无鱼。报道犀兵远坠，问讯陈人何似，陈似隔年萸。天壤亦大矣，知有孔融乎。白雪歌，丹元赞，赫蹄书。洪崖何自过我，便作授经图。教我天根骑月，规我扶摇去意，餐我白芝符。从此须溪里，更著赤松湖。"
"水调歌头 其九","宋末元初","刘辰翁","寂寂复寂寂，此月古时明。银河也变成陆，灰劫断槎横。历落英雄孺子，灭没龙光牛斗，胜败黯然平。玉笛叫空阔，终有故人情。雁南飞，乌绕树，鹤归城。问君有酒，何不鼓瑟更吹笙。我饮呜呜起舞，我舞僛僛白发，顾影可怜生。旧日中秋客，几处几回晴。"
"水调歌头 其十六 和王槐城自寿","宋末元初","刘辰翁","未信仙都子，曾识老仙翁。卿卿少年去后，心与道人同。挥麈不须九锡，开阁苦无长物，闲日醉千钟。一笑欠伸起，儿戏大槐中。友彭聃，招园绮，傲乔松。年来多惯世事，莫莫恼司空。等得三朝好老，恰则而今虚左，梅信已先通。富贵正不免，从此学痴聋。"
"水调歌头 其二 寿晏云心","宋末元初","刘辰翁","五五复五五，二八且重重。后天先甲如此，满月喜相逢。一日须倾三百，月小又输一日，不满九千钟。但愿客常满，莫问海尊空。赋长篇，赓短韵，剩谈丛。乱来风日自美，一橘两衰翁。几见东陵瓜好，又看西邻葵烂，半醉半醒中。偶得洞宾象，混混起相从。"
"水调歌头 其八 癸未中秋，吉文共马德昌泛江","宋末元初","刘辰翁","群动各已息，在汝梦中游。尘埃大地如水，儿女不堪愁。寂寂古人安在，冉冉吾年如此，何处有高楼。客有洞箫者，泪下不能收。庾楼坠，秦楼渺，楚楼休。知公所恨何事，不是为封侯。自有此山此月，说甚何年何处，重泛木兰舟。起舞酹英魄，馀愤海西流。"
"水调歌头 其十二 和巽吾观荷","宋末元初","刘辰翁","仙掌下驰道，清露滴芙蓉。无憀似酒初醒，身世笑颦中。万朵花灯夜宴，一叶扁舟海岛，寂寂五更风。误赏明妆靓，愁思满青铜。陂六六，三十六，渺何穷。江南曲曲烟雨，谁是醉施翁。但恨才情都老，无复风流曾梦，缥缈赋惊鸿。寄语清净社，小饮合相容。"
"水调歌头 游洞岩，夜大风雨，彭明叔索赋，醉墨颠倒","宋末元初","刘辰翁","坐久语寂寞，泉响忽翻空。不知龙者为雨，雨者为成龙。看取交流万壑，不数飞来千丈，高屋总淙淙。是事等恶剧，裂石敢争雄。敲铿訇，扪滑仄，藉蒙茸。苍浪向来半掩，厚意复谁容。欲说正元旧事，未必玄都千树，得似洞中红。檐语亦颠倒，洗尔不平胸。"
"水调歌头 其二十四 和尹存吾","宋末元初","刘辰翁","造物反乎覆，白首困耆英。吟风赏月石上，一笑再河清。一百八盘道路，二十四桥歌舞，身世梦堪惊。独酌未能醉，已醉蓦然醒。别与老，惊相见，几回新。来时燕栖未稳，满耳又蝉声。闲忆钱塘江上，两点青山欲白，血石起鞭霆。此事复安在，相对说平生。"
"水调歌头 其四 寿周溪园，有序","宋末元初","刘辰翁","先生岂我辈，造物乃其徒。荷衣自放林壑，亦未弃银鱼。留得东篱晚节，笑倒龙山秃帽，一醉插茱萸。天下有大老，携手盍归乎。别头经，三昼梦，一编书。向之麟者止矣，且看老溪图。历遍后天既未，依约明朝三五，乾体适当符。还以奉公寿，不是讲鹅湖。"
"水调歌头 其十一 和马观复中秋","宋末元初","刘辰翁","不饮强须饮，不饮奈何明。也曾劬秃当了，依旧滑如冰。一吸金波荡漾，再吸琼楼倾倒，吾杓亦长盈。试入壶中看，只似世间晴。饮连江，江连月，月连城。十年离合老矣，悲喜得无情。想见凄然北望，欲说明年何处，衣露为君零。同此大圆镜，握手认环瀛。"
"水调歌头 其二十二","宋末元初","刘辰翁","天地有中气，第一是中元。新秋七七，月出河汉斗牛间。正是使君初度，如见中州河岳，绿鬓又朱颜。茎露一杯酒，清彻瑞人寰。大暑退，潢潦净，彩云斑。三壬三甲厚重，屹不动如山。从此五风十雨，自可三年一日，香寝镇狮蛮。起舞愿公寿，未可愿公还。"
"水调歌头 其五","宋末元初","刘辰翁","似似不常似，似我一生徒。画工自画龙种，忽近海飞鱼。大笑北宫称弟，遂使西河疑女，同气自椒萸。且谓杜公者，即是老君乎。日给华，芎藭本，薛羊书。马师真只这是，可是躄浮图。大小卢同马异，天下使君与操，但欠虎铜符。说甚左眼痣，已过洞庭湖。"
"长相思 喜晴","宋末元初","刘辰翁","上元晴。上元晴。待得晴时坐触屏。山禽三两声。欲归城，未归城。见说城中处处灯。明年处处行。"
"兰陵王 其一 丁丑感怀和彭明叔韵","宋末元初","刘辰翁","雁归北。渺渺茫茫似客。春湖里，曾见去帆，谁遣江头絮风息。千年记当日。难得。宽闲抱膝。兴亡事，马上飞花，看取残阳照亭驿。哀拍。愿归骨。怅毡帐何匹，湩酪何食。相思青冢头应白。想荒坟酹酒，过车回首，香魂携手抱相泣。但青草无色。语绝。更愁极。漫一番青青，一番陈迹。瑶池黄竹哀离席。约八骏犹到，露桃重摘。金铜知道，忍去国，忍去国。"
"兰陵王 其二 丙子送春","宋末元初","刘辰翁","送春去，春去人间无路。秋千外，芳草连天，谁遣风沙暗南浦？依依甚意绪，漫忆海门飞絮。乱鸦过，斗转城荒，不见来时试灯处。春去，最谁苦？但箭雁沉边，梁燕无主，杜鹃声里长门暮。想玉树凋土，泪盘如露。咸阳送客屡回顾，斜日未能度。春去，尚来否？正江令恨别，庾信愁赋，苏堤尽日风和雨。叹神游故国，花记前度。人生流落，顾孺子，共夜语。"
"归国遥 暮春遣兴","宋末元初","刘辰翁","初雨歇。照水绿腰裙带熟。杨花不做人情雪。风流欲过前村蝶。羞成别。回头却恨春三月。"
"归朝歌","宋末元初","刘辰翁","最是一人称好处。昨日小春留得住。梅花信信望东风，须待公归香满路。年时今已度。长是巴山深夜雨。宣又召，凯还簇簇，要见寿觞举。扫尽窝蜂闲绣斧。叠鼓春声欢岁暮。燕台剑履趣锋车，银信低低传好语。紫貂裘脱与。肘印累累映三组。但重省，西来斗水，忘却爱卿取。"
"永遇乐 其一","宋末元初","刘辰翁","璧月初晴，黛云远澹，春事谁主。禁苑娇寒，湖堤倦暖，前度遽如许。香尘暗陌，华灯明昼，长是懒携手去。谁知道，断烟禁夜，满城似愁风雨。宣和旧日，临安南渡，芳景犹自如故。缃帙流离，风鬟三五，能赋词最苦。江南无路，鄜州今夜，此苦又谁知否。空相对，残釭无寐，满村社鼓。"
"永遇乐 其二","宋末元初","刘辰翁","灯舫华星，崖山碇口，官军围处。璧月辉圆，银花焰短，春事遽如许。麟洲清浅，鳌山流播，愁似汨罗夜雨。还知道，良辰美景，当时邺下仙侣。而今无奈，元正元夕，把似月朝十五。小庙看灯，团街转鼓，总似添恻楚。传柑袖冷，吹藜漏尽，又见岁来岁去。空犹记，弓弯一句，似虞兮语。"
"汉宫春 其一 壬午开炉日戏作","宋末元初","刘辰翁","雨入轻寒，但新篘未试，荒了东篱。朝来暗惊翠袖，重倚屏帏。明窗丽阁，为何人、冷落多时。催重顿，妆台侧畔，画堂未怕春迟。漫省茸香粉晕，记去年醉里，题字倾敧。红炉未深乍暖，儿女成围。茶香疏处，画残灰、自说心期。容膝好，团栾分芋，前村夜雪初归。"
"汉宫春 其二 岁尽得巽吾寄溪南梅相忆韵","宋末元初","刘辰翁","疏影横斜，似故人安道，只在前溪。年年望雪待月，漫倚吟矶。千红万紫，到春来、也是寻思。君不见，永阳江上，残梅冷雨丝丝。有几情人似我，漫骑牛卧笛，乱插繁枝。市门索笑憔悴，便作新知。城楼画角，又无花、只落空悲。但传说，寿阳一片，何曾迎面看飞。"
"玉楼春 其一 侯仲泽约饮螺山灵泉寺，余与邓中甫候久，欲暮，归，归而侯至寺，相失","宋末元初","刘辰翁","霜风不动晴明好。探梅有约城东道。桥边失却老仙期，城门落日人归早。野田一望迷芳草。除是腾空君后到。立马三周黛佛头，参差中路令人老。"
"玉楼春 其二 乙酉九日","宋末元初","刘辰翁","龙山歌舞无人道。只说先生狂落帽。秋风亦是可怜人，要令天意知人老。菊花不为重阳早。自爱古人诗句恼。与君郑重说□□，残年惟有重阳好。"
"好事近 中齐惠念，赐词俾寿，不胜岁寒兄弟之意","宋末元初","刘辰翁","□后百年闲，元度自伤来暮。打破虚空无碍，共乘龙飞去。更参末后句如何，此事未能付。前遇小桥风雪，是君诗成处。"
"如梦令 其二","宋末元初","刘辰翁","寂历柳风斜倚。错莫梦云难记。花影为谁重，一握鲛人丝泪。何事。何事。历历脸潮羞起。"
"如梦令 其三","宋末元初","刘辰翁","睡眼青阴欲午。当户小风轻暑。倦近碧阑干，斜影却扶人去。无绪。无绪。落落一襟轻举。"
"如梦令 其一 题四美人画","宋末元初","刘辰翁","比似寻芳娇困。不是弓弯拍衮。无物倚春慵，三寸袜痕新紧。羞褪。羞褪。忽忽心情未稳。"
"如梦令","宋末元初","刘辰翁","落叶西风满地。独宿琼楼丹桂。孤影抱蟾寒，寄与月明千里。休寄。休寄。粟粟蕊珠心碎。"
"扫花游/扫地游 和秋崖见寿。秋崖时谒选，留词去","宋末元初","刘辰翁","春台路古，想店月潭云，鸡鸣关候。巾车尔久。记湘累降日，留词劝酒。不是行边，待与持杯论斗。算吾寿。已待得河清，万古晴昼。京国事转手。漫宫粉堆黄，髻妆啼旧。瑶池在否。自刘郎去后，宴期重负。解事天公，道是全无又有。浯溪友。笑浯溪、至今聱叟。"
"江城子 其三 和默轩初度韵","宋末元初","刘辰翁","书题拂拂洞庭香。孕云黄。粲珠光。唤谪仙人，除是贺知章。未老得闲闲到老，无一事，和诗忙。是中曾著老人双。送千觞。乐谁妨。世上输赢，不似烂柯长。晚入耆英年最少，空结客，少年场。"
"江城子 其二 春兴","宋末元初","刘辰翁","一年春事几何空。杏花红。海棠红。看取枝头，无语怨天公。幸自一晴晴太暖，三日雨，五更风。山中长自忆城中。到城中。望水东。说尽闲情，无日不匆匆。昨日也同花下饮，终有恨，不曾浓。"
"江城子 其一 西湖感怀","宋末元初","刘辰翁","涌金门外上船场。湖山堂。众贤堂。到几凄凉，城角夜吹霜。谁识两峰相对语，天惨惨，水茫茫。月移疏影傍人墙。怕昏黄。又昏黄。旧日朱门，四圣暗飘香。驿使不来春又老，南共北，断人肠。"
"江城子 其四 海棠花下烧烛词","宋末元初","刘辰翁","红敧醉袖殢阑干。夜将阑。去难拚。烧蜜调蜂，重照锦团栾。春到洞房深处暖，方知道，月宫寒。枝枝红泪不曾乾。背人弹。语羞檀。欲睡心情，一似梦惊残。正自朦胧花下好，银烛里，几人看。"
"江城梅花引 其二","宋末元初","刘辰翁","相思无处著春寒。傍阑干。湿阑干。似我情怀，处处忆临安。想见夜深村鼓静，灯晕碧，为傍人，说上元。是花是雪无意看。雨摧残。雨摧残。探春未还。到春还、似不如闲。感恨千般、憔悴做花难。不惜与君同一醉，君不见，铜雀台，望老瞒。"
"江城梅花引 其一 辛巳洪都上元","宋末元初","刘辰翁","几年城中无看灯。夜三更。月空明。野庙残梅，村鼓自春声。长笑儿童忙踏舞，何曾见，宣德棚，不夜城。去年今年又伤心。去年晴。去年曾。不似今年，闲坐处、却不曾行。忆去年人、弹烛泪纵横。想见西窗窗下月，窗下月，是无情，是有情。"
"百字令 其二 寿陈静山，少吾一岁","宋末元初","刘辰翁","洞房停烛，似新岁，数到上元时节。一盏屠苏千岁酒，添得新人罗列。昨日迎长，今朝献寿，赏团团佳月。永和春好，用之不竭嘉客。见说海上归来，有如瓜大枣，无人分得。六十二三刘梦得，输与香山乐色。菱谷二绡，杨枝春草，歌舞琵琶笛。只愁元日，玉龙催上金驿。"
"百字令 其一","宋末元初","刘辰翁","少微星小。抚剑气横空，隐见林杪。夜来宋都如雨，更长得奇哉懰皎。与汝三龄，览余初度，一语占先兆。暮年喜见，甲申聚五星照。堪叹亡国馀民，老人孺子，尔汝霜桥晓。骑马听鸡朝寂寞，梦入南枝三绕。洛社耆英，行窝真率，著我真堪笑。与公试数，开禧嘉定宝绍。"
"行香子 其三 叠韵","宋末元初","刘辰翁","海水成尘。河水无银。恨幽明、我与公分。青山独往，回首伤神。叹魏阙心，磻石魄，汨罗身。除却相思，四海无亲。识风流、还贺季真。而今天上，笑谪仙人。但病伤春，愁厌雨，泪看云。"
"行香子 其四 探梅","宋末元初","刘辰翁","月露吾痕。雪得吾神。更荒寒、不傍人温。山人去后，车马来勤。但梦朝云，愁暮雨，怨阳春。说著东昏。记著南巡。泪盈盈、檀板金尊。怜君素素，念我真真。叹古来言，新样客，旧时人。"
"行香子 其一 和北客问梅，白氏，长安人","宋末元初","刘辰翁","雪履无痕。溪影传神。著坡诗、请自清温。朝朝不去，夕夕空勤。似梦中云，云外雪，雪中春。四野昏昏。匹马巡巡。拣一枝、寄与芳尊。更谁兴到，于我情真。是白家宾，江南路，陇头人。"
"行香子 其二 次草窗忆古心公韵","宋末元初","刘辰翁","玉立风尘。光动黄银。便谈文、也到夜分。无人烛下，壁上传神。记老婆心，寒士语，道人身。极意形容，下语难亲。更万分、无一分真。醉翁去后，往往愁人。愿滴山泉，衔丘冢，化龙云。"
"西江月 其三","宋末元初","刘辰翁","玉帐传心如镜，青龙绕指成轮。尘中多少白头人。乾里寻壬难认。世事说来都了，鬼神见也须瞋。迷槎问我是何津。向道先生昼困。"
"西江月 其二 忆仙","宋末元初","刘辰翁","曾与回翁把手，自宜老子如龙。怀胎不敢问春冬。等待鞭鸾笞凤。昨夜又迟黄石，今朝重叩鸿濛。碧桃花下醉相逢。说尽鹏游蝶梦。"
"西江月 其一 新秋写兴","宋末元初","刘辰翁","天上低昂似旧，人间儿女成狂。夜来处处试新妆。却是人间天上。不觉新凉似水，相思两鬓如霜。梦从海底跨枯桑。阅尽银河风浪。"
"齐天乐 其二 节庵和示中斋端午齐天乐词，有怀其弟海山之梦。昨亦尝和中斋此韵，感节庵此意，复不能自己，倘见中斋及之","宋末元初","刘辰翁","海枯泣尽天吴泪。又涨经天河水。万古鱼龙，雷收电卷，宇宙刹那间戏。沉兰坠芷。想重整荷衣，顿惊腰细。尚有干将，冲牛射斗定何似。成都桥动万里。叹何时重见，鹃啼人起。孤竹双清，紫荆半落，到此吟枯神瘁。对床永已。但梦绕青神，尘昏白帝。重反离骚，众醒吾独醉。"
"齐天乐 其三 戊寅登高，即席和秋崖韵","宋末元初","刘辰翁","蒋陵故是簪花路。风烟奈何秋暑。候馆凋梧，宫墙断柳，谁识当年倦旅。余怀何许。想上马人扶，翠眉愁聚。旧日方回，而今能赋断肠语。登高能赋最苦。叹高高难问，欲望迷处。蝶绕东篱，鸿翻上苑，那更画梁辞主。来今往古。漫湛辈同来，远公回去。我醉安归，黄花扶路舞。"
"齐天乐 其一 端午和韵","宋末元初","刘辰翁","枝头雨是青梅泪。翻作一江春水。鱼腹魂销，龙舟叫彻，不了湖亭张戏。满庭芳芷。正艾日高高，葛风细细。试比陈人，人间除我更谁似。浮沉君共我里。记薰廊待对，闻鸡蹴起。昨日蟾蜍，明朝蝇虎，身与渠衰更悴。老夫病已。任采绿采苓，为师为帝。但有昌阳，倩酤扶路醉。"
"沁园春 其三 和槐城见寿","宋末元初","刘辰翁","成佛生天，自是两途，任祖生先。看二三大老，依稀吾榜，几多新进，少小齐年。紫陌相逢，青山独往，倚杖鹤鸣听布泉。百年里，但儿时难得，老后依然。吾牛已不耕田。更雨滑泥深自在鞭。叹十年波浪，悠悠何补，三生石上，种种无缘。白发来呵，朱颜去也，一曲狂歌落酒边。谁似我，似官奴出籍，散圣安禅。"
"沁园春 其七","宋末元初","刘辰翁","笑贡生狂，日日弹冠，西望王阳。待泥封屡下，蒲轮不至，卖琅琊产，办舍人装。厚禄故人，黄金有术，何不分伊肘后方。他年老，三千里外，八十思乡。何如吾寿华堂。在丞相东山旧第旁。任王人亲至，不妨高枕，吾州盛事，更短邻墙。我学希夷，邀公共坐，游戏壶中日月长。山僧道，成仙未晚，救火须忙。"
"沁园春 其二 再和槐城自寿韵","宋末元初","刘辰翁","刘子生时，当月下弦，输大半轮。记孤馆望云，朝饥讽午，寒炉拥雪，岁晚盘辛。比似先生，两壬相望，岂止参差一二旬。明年好，算乞浆得酒，酉胜如申。吾辰。定是雌辰。听穷鬼揶揄数得真。但鹤唳华亭，贵何似贱，珠沈金谷，富不如贫。明月清风，晴春暖日，出入千重云水身。吾老矣，叹臣之少也，已不如人。"
"沁园春 其四 闻歌","宋末元初","刘辰翁","十八年间，黄公垆下，崔九堂前。叹人生何似，飘花陌上，妾身难托，卖镜桥边。隔幔云深，绕梁声彻，不负杨枝旧日传。主人好，但留髡一石，空恼彭宣。不因浩叹明年。也不为青衫怆四筵。念故人何在，旧游如梦，清风明月，野草荒田。俯仰无情，高歌有恨，四壁萧条久绝弦。秋江晚，但一声河满，我自潸然。"
"沁园春 其一 和槐城自寿","宋末元初","刘辰翁","六十一翁，垂银带鱼，插四角轮。把百个今朝，重排花甲，十年前事，似臼齑辛。骰选功名，酒中富贵，管取当筵满劝旬。槐知道，待二郎做甚，父子封申。便应际会昌辰。怕林下相逢未是真。看焚芰裂荷，起钟山笑，卖田僦马，堕贡生贫。后六十年，有无穷事，是宰官身是报身。年来好，莫做他宰相，便是全人。"
"沁园春 其六 送春","宋末元初","刘辰翁","春汝归欤，风雨蔽江，烟尘暗天。况雁门阨塞，龙沙渺莽，东连吴会，西至秦川。芳草迷津，飞花拥道，小为蓬壶借百年。江南好，问夫君何事，不少留连。江南正是堪怜。但满眼杨花化白毡。看兔葵燕麦，华清宫里，蜂黄蝶粉，凝碧池边。我已无家，君归何里，中路徘徊七宝鞭。风回处，寄一声珍重，两地潸然。"
"花犯 其一 旧催雪词，苦不甚佳，因复作此","宋末元初","刘辰翁","海山昏，寒云欲下，低低压吹帽。平沙浩浩。想关塞无烟，时动衰草。苏郎卧处愁难扫。江南春不到。但怅望、雪花夜白，人间憔悴好。谁知广寒梦无憀，丁宁白玉炼，不关怀抱。看清浅、桑田外，尘生热恼。待说与、天公知道。期腊尽春来事宜早。更几日、银河信断，梅花容易老。"
"花犯 其二 再和中甫","宋末元初","刘辰翁","甚天花、纷纷坠也，偏偏著余帽。乾坤清皓。任海角荒荒，都变瑶草。落梅天上无人扫。角吹吹不到。想特为、东皇开宴，琼林依旧好。看儿贪耍不知寒，须塑就玉狮，置儿怀抱。奈转眼、今何在，泪痕成恼。白发翁翁向儿道。那曲巷袁安爱晴早。便把似、一年春看，惜花花自老。"
"乳燕飞/贺新郎 其一 王朋益佥事夜坐文江之上，屡称赤壁之游乐，酒馀索赋，因取坐间语参差述之","宋末元初","刘辰翁","赤壁之游乐。但古今、风清月白，更无坡作。矫首中洲公何许，共我横江孤鹤。把手笑、孙刘寂寞。颇有使君如今否，看青山、似我多前却。几见我、伴清酌。江心旧岂非城郭。抚千年、桑田海水，神游非昨。对影三人成六客，更倚归舟夜泊。尚听得、江城愁角。渺渺美人兮南浦，耿余怀、感泪伤离索。天正北，绕飞鹊。"
"乳燕飞/贺新郎 其三","宋末元初","刘辰翁","过雨城西路。看轻云、弄日花间，微寒如雾。谁是宣华门守者，报我十分开五。便痛饮、能销几度。寄语后来看花客，待看花、莫待开成树。成树也，半为土。佺巢蜀锦今何许。记西湖、聚景村庄，王亭谢墅。冷落柯丘二三子，更问何园韩圃。悄一笑、回车竹所。点点守宫包红泪，纵倾城、一顾倾城顾。家国事，正何与。"
"乳燕飞/贺新郎 其二 寿周耐轩","宋末元初","刘辰翁","曾授茅山记。共当年、二百七十，又三甲子。昨上云台占云物，占得景风南至。又恰是、封侯千岁。行遍神州河洛外，早归来、庭下槐阴翠。春万户，共生意。溪翁图是参同契。想金丹、圆成功行，活人相似。顾我尊前歌赤壁，生子当如此耳。笑华发、东坡年几。弟不如人今老矣，看龙头、霄汉雌龙尾。呼白石，为公起。"
"夜飞鹊/夜飞鹊慢 七夕","宋末元初","刘辰翁","何曾见飞渡，年又年痴。今古相望犹疑。朱颜一去似流水，断桥魂梦参差。何堪更嗟迟暮，听旁人说与，此夕佳期。深深代籍，盼悠悠、北地胭脂。谁寄扬州破镜，遍海角天涯，空待人归。自小秦楼望巧，吴机回锦，歌舞为谁。星萍耿耿，算欢娱，未省流离。但秋衾梦浅，云闲曲远，薄命同时。"
"宝鼎现 春月","宋末元初","刘辰翁","红妆春骑。踏月影、竿旗穿市。望不尽、楼台歌舞，习习香尘莲步底。箫声断、约彩鸾归去，未怕金吾呵醉。甚辇路、喧阗且止。听得念奴歌起。父老犹记宣和事。抱铜仙、清泪如水。还转盼、沙河多丽。滉漾明光连邸第。帘影冻、散红光成绮。月浸葡萄十里。看往来、神仙才子。肯把菱花扑碎。肠断竹马儿童，空见说、三千乐指。等多时春不归来，到春时欲睡。又说向、灯前拥髻。暗滴鲛珠坠。便当日、亲见霓裳，天上人间梦里。"
"念奴娇 其五 酬王城山","宋末元初","刘辰翁","两丸日月，细看来、也是樊笼中物。点点山河经过了，拔帜几番残壁。白是沙堤，苍然吴楚，一片成毡雪。此时把酒，旧词还是坡杰。歌罢公瑾当年，天长地久，柳与梅都发。几许闲愁斜照里，掌上沤生沤灭。沧海桑枯，东陵瓜远，总不关渠发。簪花起舞，可怜今夕无月。"
"念奴娇 其一 槐城赋以自寿，又和韵见寿，三和谢之","宋末元初","刘辰翁","先生自寿，拥衾寒，重赋凌云游意。我有大儿孔文举，弱冠骎骎暮齿。桃已三偷，树犹如此，前度花开几。蓬莱可塞，还童却老无计。为此援笔翩翩，大江东去，好似歌头起。寄与两家孙又子，长看以文为戏。某所某公，同年同月，谁剪招魂纸。前三例好，不须举后三例。"
"念奴娇 其三","宋末元初","刘辰翁","吾年如此，更梦里、犹作狼居胥意。千首新诗千斛酒，管甚侯何齿。员峤波翻，瀛洲尘败，吾屐能销几。经丘寻壑，是他早计迟计。犹记辰巳嗟嗟，故人贺我，且勉呼君起。五十不来来过二，方悟人言都戏。以我情怀，借公篇韵，恨不天为纸。馀生一笑，不须邴曼容例。"
"念奴娇 其二","宋末元初","刘辰翁","枯寒生晚，复何似、张绪少年时意。薄命不逢何至此，满眼啼妆龋齿。城是城非，年来年去，万八千能几。半痴半了，更痴儿计孙计。回首仕已半生，仕何如已，已矣羞拈起。幸有橘丸丸日大，且复从公围戏。若论弹文，更书谤箧，吾历无馀纸。多年致仕，大都有甚恩例。"
"念奴娇 其四 和臞山用槐城韵见寿","宋末元初","刘辰翁","沧洲一叶，待借君、回我炉亭春意。突兀灵光无立壁，八面江风寒齿。响屐廊深，笼门槛赤，数月今才几。千年未论，岂无数十年计。我本高卧墙东，何知人事，推枕为君起。憔悴庚寅何足记，不觉联翩宾戏。白雪阳春，黄鸡唱日，绝少澄心纸。我歌草草，和章有例还例。"
"法驾导引 其一 寿吴蒙庵","宋末元初","刘辰翁","金茎露，金茎露，绝胜九霞觞。挼碎菊花如玉屑，满盘和月咽风香。不老是丹方。六十七，六十七，七岁见端平。记得是秋除目好，近年大路到南京。楚制起诸生。"
"法驾导引 其一 寿胡潭东","宋末元初","刘辰翁","春小小，春小小，梅见著些些。未必神仙无白发，依然林下有黄花。潭影浸流霞。冬十十，冬十十，亥字雁斜斜。不用瑶池偷碧实，不须句漏博丹砂。阴德遍人家。"
"法驾导引 其一 寿城山，用寿胡潭东韵","宋末元初","刘辰翁","臣尚少，臣尚少，少似此翁些。点半点斑今似雪，飞来飞去自如花。醉眼看红霞。人间事，人间事，倒杖柱颐斜。冷冷清清冰下水，吞吞忍忍饭中砂。选到老人家。"
"法驾导引 其一 寿刘侯","宋末元初","刘辰翁","儿童喜，儿童喜，献寿摘仙桃。篁峒鸣狐成鬼火，花村买犊卖蛮刀。惟有使君劳。燕山桂，燕山桂，犹带窦家香。月殿一枝金粟满，囊中玉屑捣成霜。和露入霞觞。"
"法驾导引 其一 寿治中","宋末元初","刘辰翁","蟠桃熟，蟠桃熟，一熟一千年。比似相公正年少，朱颜绿鬓锦蝉连。肉色更光鲜。西江好，西江好，春雨碧黏天。见说内家消息近，佳人拜舞寿觞前。扶醉起金鞭。"
"法驾导引 其一 寿胡盘居","宋末元初","刘辰翁","盘之水，盘之水，清可濯吾缨。我与盘山疏一月，黄花满意绕荒城。怀抱向谁倾。十之十，十之十，十十到千龄。我与盘山同一月，不占甲子后先晴。携手看升平。"
"法驾导引 其二 寿治中","宋末元初","刘辰翁","棠阴日，棠阴日，清美近花朝。共喜治中持福笔，春当霄汉布宽条。兰蕙雪初销。和气满，和气满，生意到渔樵。清彻已倾螺子水，黑头宜著侍中貂。天马拟归朝。"
"法驾导引 其一","宋末元初","刘辰翁","天正子，天正子，亥正较差些。床下玉灵头戴九，手中铜叶锦添花。乞汝作飞霞。辽东鹤，辽东鹤，无语鹤头斜。尘土不知灰变缟，周遭会见顶成砂。城郭待还家。"
"金缕曲 其四 寿李公谨同知","宋末元初","刘辰翁","我误留公住。看人间、犹是重阳，满城风雨。父老棠阴携孺子，记得元宵歌舞。但稽首、乌乌无语。我有桓筝千年恨，为谢公、目送还云抚。公不乐，尚何苦。吾侬心事凭谁诉。有谁知、闭户穷愁，欲从之去。闻道明朝生申也，满酌一杯螺浦。又知复、明年何处。天若有情西江者，便使君、骢马来当路。香瓣起，胜金缕。"
"金缕曲 其十七 丙戌九日","宋末元初","刘辰翁","风雨东篱晚。渺人间、南北东西，平芜烟远。旧日携壶吹帽处，一色沈冥何限。天不遣、魂销肠断。不是苦无看山分，料青山、也自羞人面。秋后瘦，老来倦。惊回昨梦青山转。恨一林、金粟都空，静无人见。默默黄花明朝有，只待插花寻伴。又谁笑、今朝蝶怨。潦倒玉山休重醉，到簪萸、忍待人频劝。今又惜，几人健。"
"金缕曲 其二十二 古岩取后村和韵示余，如韵答之","宋末元初","刘辰翁","一笑披衣起。笑昨宵、东风似梦，韩张卢李。白发红云溪上叟，不记儿孙年齿。但回首、秦亡汉驶。苦苦渔郎留不住，约扁舟、后日重来此。吾已老，尚能俟。少年未解留人意。恍出山、红尘吹断，落花流水。天上玉堂人间改，漫欸乃声千里。更说似、玄都君子。闻道酿桃堪为酒，待酿桃、千石成千醉。春有尽，瓮无底。"
"金缕曲 其二 绝江观桃，座间和韵","宋末元初","刘辰翁","问何年种植。独成蹊、秾华烂漫，锦开千步。花下老人犹记我，不似那回赏处。并吹却、道边谢墅。黄四娘家今何在，也飘零、偎向前村住。千万恨，寄红雨。携壶藉草行歌暮。记前宵、深盟止酒，况堪扶路。破手一杯花浮面，不觉二三四五。更竹里、颠狂崔护。试语看花诸君子，但如今、俯仰成前度。君不见，曲江树。"
"金缕曲 其九","宋末元初","刘辰翁","绝北寒声动。渺黄昏、叶满长安，云迷章贡。最苦周公千年后，正与莽新同梦。五十国、纷纷入中。摇飏都人歌郿坞，问何如、昨日崧高颂。胪九锡，竟谁风。当初共道擎天重。奈天教、垓下风寒，滹沱兵冻。寂寞放翁南园记，带得园柑进奉。怅回首、何人修凤。寄语权门趋炎者，这朝廷、不是邦昌宋。真与赝，可能共。"
"金缕曲 其十四 叠韵","宋末元初","刘辰翁","襟泪涔涔雨。料骚魂、水解千年，依然轻举。还看吴儿胥涛上，高出浪花几许。绝倒是、东南旗鼓。风雨蛟龙争何事，问彩丝、香粽犹存否。溪女伴，采莲语。古人不似今人苦。漫追谈、少日风流，三三五五。谁似鄱阳鸱夷者，相望怀沙终古。待唤醒、重听金缕。尚有远游当年恨，恨南公、不见秦为楚。天又暮，黯凝伫。"
"金缕曲 其十五 五日和韵","宋末元初","刘辰翁","锦岸吴船鼓。问沙鸥、当日沈湘，是何端午。长恨青青朱门艾，结束腰身似虎。空泪落、婵媛媭女。我醉招累清醒否，算平生、清又醒还误。累笑我，醉中语。黄头舞棹临江处。向人间、独竞南风，叫云激楚。笑倒两崖人如蚁，不管颓波千屡。忽惊抱、汨罗无柱。欸乃渔歌斜阳外，几书生、能办投湘赋。歌此恨，泪如缕。"
"金缕曲 送五峰归九江","宋末元初","刘辰翁","世事如何说。似举鞍、回头笑问，并州儿葛。手障尘埃黄花路，千里龙沙如雪。著破帽、萧萧馀发。行过故人柴桑里，抚长松、老倒山间月。聊共舞，命湘瑟。春风五老多年别。看使君、神交意气，依然晚合。袖有玉龙提携去，满眼黄金台骨。说不尽、古人痴绝。我醉看天天看我，听秋风、吹动檐间铁。长啸起，两山裂。"
"金缕曲 其七 寿朱氏老人七十三岁","宋末元初","刘辰翁","七十三年矣。记小人、四百四十，五番甲子。看到蓬莱水清浅，休说树犹日如此。但梦梦、昨非今是。一曲尊前离鸾操，抚铜仙、清泪如铅水。歌未断，我先醉。新来画得耆英似。似灞桥、风雪吟肩，水仙梅弟。里巷依稀灵光在，飞过劫灰如洗。笑少伴、乌衣馀几。老子平生何曾默，暮年诗、句句皆成史。个亥字，甲申起。"
"金缕曲 其一","宋末元初","刘辰翁","吾鬓如霜蕊。自江南、西风尘起，倒骑秃尾。旧日汾阳中书令，何限门生儿子。到今也、陆沈草昧。醉里不行西州路，但斗间、看望成龙气。聊寂寞，自相慰。夫君自是人间瑞。叹生儿、当如异日，孙仲谋耳。健笔风云蛟龙起，人物山川形势。犹有封、狼居胥意。伐木嘤嘤出幽谷，问天之将丧斯文未。吾待子，望如岁。"
"金缕曲 其一 代贺丞相，有序","宋末元初","刘辰翁","晓殿龙光起。御香浓、新诗写就，云飞相第。一自骑箕承帝赉，千载君臣鱼水。端不负、当年弧矢。赤壁周郎神游处，料羞看、故垒斜阳里。今共看，更无比。尊前若说平生事。叹长江、几番风浪，几人胆碎。数载太平丰年瑞。三百年间又几。想皇揆、初心应喜。渐近中秋团团月，算人间天上、俱清美。祝千岁，似甲子。"
"金缕曲 其二","宋末元初","刘辰翁","秋老寒香圃。自春来、桔槔闲了，去天尺五。陌上踏歌来何暮，收得黄云如土。但稽首、福星初度。不是使君人间佛，甚今朝、欲雨今朝雨。持寿酒，为公舞。虎头画手谁堪许。写天人、方瞳红颊，共宾笑语。卫戟连营三千士，簇簇满城箫鼓。早恐是、留公不住。飞去翩翩嫌白鹭，算年来、稀姓多登府。祝千岁，奉明主。"
"金缕曲 其十一 和龚竹卿客中韵","宋末元初","刘辰翁","何处从头说。但倾尊、淋漓醉墨，疏疏密密。看取两轮东西者，也是樊笼中物。这光景、年来都别。白发道人隆中像，笑相逢、对拥炉边雪。又过了，上元节。纸窗旋补寒穿穴。柳黏窗、青青过雨，劝君休折。睡不成酣酒先醒，花底东风又别。夜复夜、吟魂飞越。典却西湖东湖住，十三年不出今朝出。容易得，二三月。"
"金缕曲 其十二 贺赵松庐","宋末元初","刘辰翁","岁事峥嵘甚。是当年、爆竹驱傩，插金幡胜。忽晓阑街儿童语，不为上元灯近。但笑拣、梅簪公鬓。莫恨青青如今白，愿年年、语取东君信。巾未堕，笑重整。他年不信东风冷。鼓连天、银烛花光，柳芽催迸。漫说沈香亭羯鼓，自著锦袍吟凭。待吹彻、玉箫人醒。不带汝阳天人福，便不教、百又馀年剩。歌此曲，休辞饮。"
"金缕曲 其十八 九日即事","宋末元初","刘辰翁","与客携壶去。望高高、半山失却，满城风雨。何许白衣人邂逅，小立东篱共语。未怪是、催租断句。寂寞午鸡啼三四，悄老人、桥上前期误。卿且去，整吾屦。寒空旧是题诗处。莽云烟、缠蛟舞凤，东吴西楚。千古新亭英雄梦，泪湿神州块土。叹落日、鸿沟无路。一片沙场君不去，空平生、恨恨王夷甫。凭半醉，付金缕。"
"金缕曲 其十九 登高华盖岭和同游韵","宋末元初","刘辰翁","携手登高赋。望前山、山色如烟，烟光如雨。少日凭阑峰南北，谁料美人迟暮。漫回首、残基冷绪。长恨中原无人问，到而今、总是经行处。书易就，雁难付。斜阳日日长亭路。倚秋风、洞庭一剑，故人何许。寂寞柴桑寒花外，还有白衣来否。但哨遍、长歌归去。尚有孔明英英者，怅孔明、自是英英误。歌未断，鬓成缕。"
"金缕曲 其三 奇番总管周耐轩生日","宋末元初","刘辰翁","春入番江雨。满湖山、莺啼燕语，前歌后舞。闻道行骢行且止，却听谯楼更鼓。正未卜，阴晴同否。老子胸中高小范，这精神、堪更开封府。新治足，旧民苦。扁舟浩荡乘风去。看莱衣、思贤堂上，寿觞朝举。六十二三前度者，敢望香山老傅。又过了、午年端午。采采菖蒲三三节，寄我公、矫矫扶天路。重归衮，到相圃。"
"金缕曲 其十六 古岩和去年九日约登高韵，再用前韵","宋末元初","刘辰翁","破帽吹愁去。绕郊墟、残灰败壁，冷烟斜雨。舞马梦惊城乌起，散作童妖灶语。漫说与、谢仙一句。犹记醉归西州路，问行人、望望骊烽误。几未失，丧公屦。高高况是兴亡处。望平沙、落日湖光，暗淮沈楚。寂寞西陵歌又舞，疑冢嵯峨新土。黯牛笛、参差归路。试问文君容赊否，待东篱、更就黄花浦。拚酩酊，涴蓝缕。"
"金缕曲 其十三 壬午五日","宋末元初","刘辰翁","叶叶跳珠雨。里湖通、十里红香，画桡齐举。昨梦天风高黄鹄，下俯人间何许。但动地、潮声如鼓。竹阁楼台青青草，问木棉、羁客魂归否。盘泣露，寺钟语。梦回酷似灵均苦。叹神游、前度都非，明朝重五。满眼离骚无人赋，忘却君愁吊古。任醉里、乌乌缕缕。渺渺茂陵安期叟，共鄗池、夜别还于楚。采涧绿，久延伫。"
"金缕曲 其八 和潭东劝饮寿觞","宋末元初","刘辰翁","拍瓮春醅动。洞庭霜、压绿堆黄，林苞堪贡。况有老人潭边菊，摇落赏心入梦。数百岁、半来许中。儿女牵衣团栾处，绕公公、愿献生申颂。公性歰，待重风。人生一笑何时重。奈今朝、有客无鱼，有鱼留冻。何似尊前斑斓起，低唱浅斟齐奉。也不待、烹龙炰凤。此会明年知谁健，说边愁、望断先生宋。醒最苦，醉聊共。"
"金缕曲 其六 寿陈静山","宋末元初","刘辰翁","昨醉君家酒。从今十万八千场，未疏老友。人道水仙标格俊，不许梅花殿后。但赢得、一年年瘦。迤逦聚星楼上雪，待天风、浩荡重携手。酌君酒，献君寿。年前春入燕台柳。看联翩、四辈金鞭，长楸承受。岂有中朝瓯覆久，更落闽山海口。端自有、玉堂金斗。我喜明年申又酉，但乞浆、所得皆醇酎。拚醉里，送行昼。"
"金缕曲 其五 和同姓草叔曲本胡端逸见寿韵并谢","宋末元初","刘辰翁","忘却来时路。恨苍苍、寒冰弃我，江南闲处。世事早知今如此，何不老农老圃。更种个、梅花深住。冻雨前朝浯溪石，对苍苔、堕泪怜臣甫。山似我，两眉聚。岁云暮矣如何度。但多情、寂寥相念，二三君子。越石暮年扶风赋，犹解闻鸡起舞。恨不减、二三十岁。一曲相思碧云合，醉凭君、为我歌如缕。君念我，似同祖。"
"金缕曲 其二十三 乡校张灯，赋者迫和，勉强趋韵","宋末元初","刘辰翁","灯共墙檠语。记昨朝、芒鞋蓑笠，冷风斜雨。月入宫槐槐影澹，化作槐花无数。恍不记、鳌头压处。不恨扬州吾不梦，恨梦中、不醉琼花露。空耿耿，吊终古。千蜂万蝶春为主。怅何人、老忆江南，北朝开府。看取当年风景在，不待花奴催鼓。且未说、春丁分俎。一曲沧浪邀吾和，笑先生、尚是邯郸步。如秉苘，续残炬。"
"金缕曲 其二十一 闻杜鹃","宋末元初","刘辰翁","少日都门路。听长亭、青山落日，不如归去。十八年间来往断，白首人间今古。又惊绝、五更一句。道是流离蜀天子，甚当初、一似吴儿语。臣再拜，泪如雨。画堂客馆真无数。记画桥、黄竹歌声，桃花前度。风雨断魂苏季子，春梦家山何处。谁不愿、封侯万户。寂寞江南轮四角，问长安、道上无人住。啼尽血，向谁诉。"
"青玉案 其二 用辛稼轩元夕韵","宋末元初","刘辰翁","雪销未尽残梅树。又风送、黄昏雨。长记小红楼畔路。杵歌串串，鼓声叠叠，预赏元宵舞。天涯客鬓愁成缕。海上传柑梦中去。今夜上元何处度。乱山茅屋，寒炉败壁，渔火青荧处。"
"青玉案 其一","宋末元初","刘辰翁","稠塘旧是花千树。曾泛入、溪深误。前度刘郎重唤渡。漫山寂寂，年时花下，往往无寻处。一年一度相思苦。恨不抛人过江去。及至来时春未暮。兔葵燕麦，冷风斜雨，长恨稠塘路。"
"青玉案 其三 寿老登八十六岁，戊午六月十七日","宋末元初","刘辰翁","里中上大人谁大。人上大、仁难作。八十六翁闲处坐。小生懒惰，近来高卧。忘却今朝贺。甲申还是连珠么。剩有老人星一个。白发朱颜堪婆娑。灵光殿火，昆明劫过。角绮园黄我。"
"青玉案 其四 暮春旅怀","宋末元初","刘辰翁","无肠可断听花雨。沉沉已是三更许。如此残红那得住。一春情绪，半生羁旅，寂寞空山语。霖铃不是相思阻。四十平分犹过五。渐远不知何杜宇。不如归去，不如归去，人在江南路。"
"临江仙 其十二 坐悟","宋末元初","刘辰翁","我去就他甚易，他来认我良难。悟时到处是壶天。古诗寻一句，危坐看香烟。金玉满堂不守，菁华岁月空迁。从今饱饭更安眠。丹经都不看，闲坐一千年。"
"临江仙 其九 有感","宋末元初","刘辰翁","过雁天边信息，两宫池上心情。沉思海角愤难平。山风欺客梦，耿耿到天明。幸自不争名利，闲愁夜夜如惊。明朝鬓白两三茎。世人都不念，似汝复何成。"
"临江仙 其三 壬午七夕","宋末元初","刘辰翁","天际何分南与北，五更纵又成横。夜来拾得断河星。化为一片石，持去问君平。老大看天一笑，儿童问我须应。向来牛女本无名。要知天上事，亦似谤先生。"
"临江仙 其二 寿刘教","宋末元初","刘辰翁","闻道城东鹤会，欣然一笑乘风。不知一鹤在墙东。神仙人不识，未始出吾宗。弟子有年于此，先生之道如龙。碧桃花子落壶中。化为三五粒，元是北边松。"
"临江仙 其一","宋末元初","刘辰翁","睡过花阴一丈，愁深酒力千钟。梦魂不得似游蜂。瓶花无密约，到处自神通。天上西湖似锦，人间骄马如龙。今年不与去年同。飘零终不恨，难与故人逢。"
"临江仙 其八 晓晴","宋末元初","刘辰翁","海日轻红通似脸，小窗明丽新晴。满怀著甚是真情。不知春睡美，为爱晓寒轻。说似吴山楼万叠，雪销未尽宫城。湖边柳色渐啼莺。才听朝马动，一巷卖花声。"
"临江仙 其四 将孙生日赋","宋末元初","刘辰翁","二十年前此日，女兄庆我生儿。簪萱弄彩听孙啼。典衣沽美酒，数待冠昏时。乱后飘零独在，紫荆墓棘风吹。尊前万事莫寻思。儿童看有子，白发故应衰。"
"临江仙 其一 代贺丞相两国夫人生日并序","宋末元初","刘辰翁","丞相衮衣朝戏彩，年年庆事如新。尊前一笑共儿孙。人间传寿酒，天上送麒麟。缥缈祥烟连北阙，天颜有喜生春。蓬莱清浅海光平。今年初甲子，重试碧桃根。"
"临江仙 其十四 闲居感旧","宋末元初","刘辰翁","昔走都门终夜雨，明朝泥淖堪惊。疏疏点点忽鸡鸣。数峰青似染，快活早来晴。十五年间春梦断，乱山寒食清明。无人挑菜踏青行。青鸠啼雨外，闲听寺中声。"
"临江仙","宋末元初","刘辰翁","过眼纷纷遥集，来归往往羝儿。草间塞口绔间啼。提携都不是，何似未生时。城上胡笳自怨，楼头画角休吹。谁人不动故乡思。江南秋尚可，塞外草先衰。"
"临江仙 其五 贺默轩","宋末元初","刘辰翁","旧日诗肠论斗酒，风流怀抱如倾。几年不听渭城声。尊前无贺老，卷里少弥明。闻说语言都好，便应步履全轻。长生第一是风僧。额前书八十，能说又能行。"
"临江仙 其七 谢友人","宋末元初","刘辰翁","老去尚呼张丈，醉中自惜熊儿。越王台上鹧鸪啼。三朝臣不遇，无复好文时。情绪幽幽似结，鬓丝索索禁吹。病来魂不到相思。散人腰已散，倚杖叹吾衰。"
"临江仙 其十一 端午","宋末元初","刘辰翁","幸自不须端帖子，闲中一句如无。爱他午日午时书。惟应三五字，便是辟兵符。久雨石鲸未没，小风纨扇相疏。邀朋一笑共菖蒲。去年初禁酒，今日漫提壶。"
"临江仙 其六 访梅","宋末元初","刘辰翁","西曲罥衣迷去路，雪销断岸无痕。寻花不拟到前村。暖风初转袖，小径忽开门。却忆临塘桥下马，暗香不是黄昏。人生南北与谁论。岭梅花树下，闲听蜜蜂喧。"
"临江仙 其十三 辛巳端午和陈简斋韵","宋末元初","刘辰翁","旧日采莲羞半面，至今回首匆匆。梦穿斜日水云红。痴心犹独自，等待郑公风。海上颓云潮不返，侧身空堕辽东。人间天上几时同。宫衣元不遇，无语醉醒中。"
"摊破南乡子 其一 辛巳除夕","宋末元初","刘辰翁","送岁可无诗。得团栾、忍不开眉。不记去年今夕梦，江东怀抱，江西信息，舍北妻儿。五十扊扅炊。待五十、富贵成痴。百年苦乐乘除看，今年一半，明年一半，更似儿时。"
"摊破南乡子 其二 有感","宋末元初","刘辰翁","世事莫寻思。待说来、天也应悲。百年已是中年后，西州垂泪，东山携手，几个斜晖。也莫苦吟诗。苦吟诗，待有谁知。多□不是无才气，文时不遇，武时不遇，更说今时。"
"南乡子 其一 乙酉九日","宋末元初","刘辰翁","宽处略从容。华水华山自不同。旧日诸贤携手恨，匆匆。只说明年甚处重。几岁避辽东。茅竹秋风一并空。欲望辽东何处是，濛濛。也似秦楼一梦中。"
"南乡子 其二 木犀花下，因忆永阳宣溪与故乡族子门径之盛，而其人皆适在此，感叹复赋","宋末元初","刘辰翁","香雪碎团团。便合枝头带露餐。笑倒那人和玉屑，金丹。不在仙人掌上盘。千树碧阑干。山崦朱门梦里残。花下主人都在此，谁看。天上人间一样寒。"
"南乡子 其三 即席纪游","宋末元初","刘辰翁","去似赏花移。处处开尊亦不辞。梨栗又空醅又尽，方知。旧日骊驹劝客归。归路月相随。儿子门生个个迟。坐久不知无可待，堪疑。向道儿痴直是痴。"
"南歌子 其一","宋末元初","刘辰翁","搔困麻仙爪，含暄忍客衣。夜长窗月露成帏。不说明朝风雨、自当归。"
"南歌子 其二","宋末元初","刘辰翁","篘熟双投美，香飘一缕丝。霜前雁到蟹螯持。自试小窗醉墨、作新诗。"
"品令 闻莺","宋末元初","刘辰翁","满庭芳草。更昨日、落红如扫。绿阴正似人怀抱。一声睍睆，春色何曾老。幸自不须人起早。寂寞如相恼。旧时闻处青门道。禁烟时候，柳下人家好。"
"昭君怨 玩月","宋末元初","刘辰翁","月出东山之上。长忆御街人唱。恨我不能琴。有琴心。徙倚秋波平莹。渐久玉肌清冷。待更下阑干。起来看。"
"柳梢青 春感","宋末元初","刘辰翁","铁马蒙毡，银花洒泪，春入愁城。笛里番腔，街头戏鼓，不是歌声。那堪独坐青灯，想故国，高台月明。辇下风光，山中岁月，海上心情。"
"洞仙歌 其一 寿中甫","宋末元初","刘辰翁","也曾海上，啖如瓜大枣。海上归来相公老。画堂深、满引明月清风，家山好、一笑尘生蓬岛。六年春易过，赢得清阴，到处持杯藉芳草。看明年此日，人在黄金台上，早整顿、乾坤事了。但细数齐年几人存，更宰相高年，几人能到。"
"洞仙歌 其二","宋末元初","刘辰翁","有客从余，不计余无酒。袖有蟠桃为君寿。叹此桃再熟，也须年后。甚办得，转盼个偷桃手。菊潭三十斛，月又月添，天赋先生日更久。但黄杨长寸，闰年倒寸，似凭得到梧宫甚时候。客又道奇特是阳生，后七日相看，醉春风柳。"
"点绛唇 其一 瓶梅","宋末元初","刘辰翁","小阁横窗，倩谁画得梅梢远。那回半面。曾向屏间见。风雪空山，怀抱无荀倩。春堪恋。自羞片片。更逐东风转。"
"点绛唇 其二 和访梅","宋末元初","刘辰翁","一雪蹉跎，蹇驴不载吟鞭去。夜听春雨。踏雪差无苦。待得花晴，总是游人处。梅应许。小桥延伫。蜂蝶先成路。"
"点绛唇 其六","宋末元初","刘辰翁","虹玉横箫，纤纤指按新声作。参差重约。昨夜梁伊错。几许闲愁，品字都忘却。沉吟觉。一声哀角。满院残花落。"
"点绛唇 其五 题画","宋末元初","刘辰翁","韝指春寒，陇禽一片飞来雪。无言可说。暗啄相思结。只影年深，也作关山别。翻成拙。落花时节。倩子规声绝。"
"点绛唇 其三 寄情","宋末元初","刘辰翁","醉里瞢腾，昨宵不记归时候。自疑中酒。耿耿还依旧。恨不能言，只是天相负。天知否。卷中人瘦。一似章台柳。"
"祝英台近 其一 水后","宋末元初","刘辰翁","昨朝晴，今朝雨。渺莽遽如许。厌听儿童，总是涨江语。是谁力挽天河，误他仙客，并失却、乘槎来路。断肠苦。剪烛深夜巴山，酒醒听如故。勃窣荷衣，堕泪少乾土。从初错铸鸱夷，不如归去，到今此、欲归何处。"
"祝英台近 其二 席间咏绳球","宋末元初","刘辰翁","看师师、成蝶蝶。蹙尽不成叠。欲试搔头，花重怎堪捻。是谁抛过东墙，今无赤凤，梦得似、那人身捷。年时腊。曾笑梅梢和豆，去月忽如荚。便向龙门，无复钏金接。待教开到琼林，阆仙重见，又谁念、昆明前劫。"
"唐多令 其四","宋末元初","刘辰翁","日落紫霞洲。兰舟稳放流。玉虹仙、如在黄楼。何必锦袍吹玉笛，听欸乃、数声秋。赤壁舞涛头。周郎还到不。倚西风、袅袅余愁。唤起横江飞道士，来伴我、月中游。"
"唐多令 其八 癸未上元午晴","宋末元初","刘辰翁","春雨满江城。汀洲春水生。更悲久雨似春酲。犹有一般天富贵，夜来雨、早来晴。年少总看灯。老来犹故情。便无灯、也自盈盈。说著春情谁不爱，今夜月、有人行。"
"唐多令 其二","宋末元初","刘辰翁","风露小瀛洲。斜河倒海流。人间尘、不到琼楼。错向五陵陵上望，几回月、几回秋。落日太湖头。垂虹今是不。醉尊前、往往成愁。便有扁舟西子在，无汗漫、与君游。"
"唐多令 其一 丙子中秋前，闻歌此词者，即席借芦叶满汀洲韵","宋末元初","刘辰翁","明月满沧洲。长江一意流。更何人、横笛危楼。天地不知兴废事，三十万、八千秋。落叶女墙头。铜驼无恙不。看青山、白骨堆愁。除却月宫花树下，尘坱莽、欲何游。"
"唐多令 其三","宋末元初","刘辰翁","寒雁下荒洲。寒声带影流。便寄书、不到红楼。如此月明如此酒，无一事、但悲秋。万弩落潮头。灵胥还怒不。满湖山、犹是春愁。欲向涌金门外去，烟共草、不堪游。"
"唐多令 其六 丙申中秋","宋末元初","刘辰翁","明月满河洲。星河带月流。料素娥、独倚琼楼。竟是何年何药误，魂梦冷、不禁秋。少日梦龙头。知君犹梦不。算虚名、不了闲愁。便有鹄袍三万辈，应不是、旧京游。"
"唐多令 其七","宋末元初","刘辰翁","残日下瓜洲。平安火又流。月高高、挂古城楼。回首少年真可笑，无一事、又悲秋。天在海边头。天风有意不。结桂枝、袅袅余愁。不是银河无去路，先不去、后难游。"
"唐多令 其五","宋末元初","刘辰翁","零露下长洲。云翻海倒流。素娥深、不到西楼。忽觉断潮归去也，饮不尽、一轮秋。城外土馒头。人能饮恨不。古人不见使吾愁，莫有横江孤鹤过，来伴我、醉中游。"
"宴春台 寿周耐轩","宋末元初","刘辰翁","五十三年，韶华刚度，今年夏五十三。瑞鹤朝来，待公弥月重探。人生贵寿多男。看斓斑室，添个荷衫。□□□，亭亭八面，醉倚红酣。承平故事，暇日清谈。云龙风虎，塞北江南。午桥午枕，羲皇白日如惔。手种蟠桃，明年看取，实大如柑。奈何堪。天妒人睡美，趣趁朝参。"
"恋绣衾 其三","宋末元初","刘辰翁","当年三五舞太平。醉归来、花影满庭。办永夜、重开宴，笑姑苏、万眼未明。而今绕市歌儿马，客黄昏、细雨满城。十年事、去如水，想家人、村庙看灯。"
"恋绣衾 其二 或送肉色牡丹同赋","宋末元初","刘辰翁","困如宿酒犹未销。满华堂、羞见目招。忽折向、西邻去，教旁人、看上马娇。肉色似花难可得，但花如、肉色妖娆。谁说汉宫飞燕，到而今、犹带脸潮。"
"恋绣衾 其一 宫中吹箫","宋末元初","刘辰翁","胭脂不涴紫玉箫。认宫中、银字未销。但凤去、台空古，比落花、无第二朝。天涯流落哀声在，听乌乌、不似内娇。漫身似、商人妇，泣孤舟、长夜寂寥。"
"桂枝香 寄扬州马观复。时新旧侯交恶，甚思去年中秋泛月，感恨难言","宋末元初","刘辰翁","吹箫人去。但桂影徘徊，荒杯承露。东望芙蓉缥缈，寒光如注。去年夜半横江梦，倚危樯，参差曾赋。茫茫角动，回舟尽兴，未惊鸥鹭。情知道、明年何处。漫待客黄楼，尘波前度。二十四桥，颇有杜书记否。二三字者今如此，看使君、角巾东路。人间俯仰，悲欢何限，团圆如故。"
"浣溪沙 其六","宋末元初","刘辰翁","暮暮相望夕甫谐。针楼巧巧似身材。下头无数老人媒。昨夜竹林那得见，朝来乾鹊是空回。人间五日后能来。"
"浣溪沙 其二 壬午九日","宋末元初","刘辰翁","身是去年人尚健。心知十日事如常。眼前杯酒是重阳。破帽簪萸携素手，长歌藉草慰寒香。儿童怪我老来狂。"
"浣溪沙 其五","宋末元初","刘辰翁","十日千机可复谐。郭郎感运岂仙才。人间自是少行媒。直上扶摇须九万，满前星斗共昭回。又传贾客向曾来。"
"浣溪沙 其一 三月三日","宋末元初","刘辰翁","高卧何须说打乖。小篱过雨翠长街。缃桃定有踏青鞋。晴日又思花处所，东风绝似柳情怀。人间安得酒如淮。"
"浣溪沙 其四 寿陈敬之推官","宋末元初","刘辰翁","身是高人欲寝冰。引年可待进豨苓。无忧无患也身轻。雪里放囚天亦喜，平安骑鹤到家庭。今年春早为长生。"
"浣溪沙 其三 虎溪春日","宋末元初","刘辰翁","春日春风掠鬓须。乱山相对拥寒炉。彩鞭金胜一时无。自缕青丝成细柳，更堆残雪当凝酥。儿童且莫唱皇都。"
"浣溪沙 其一 春日即事","宋末元初","刘辰翁","远远游蜂不记家。数行新柳自啼鸦。寻思旧事即天涯。睡起有情和画卷，燕归无语傍人斜。晚风吹落小瓶花。"
"浣溪沙 其二 感别","宋末元初","刘辰翁","点点疏林欲雪天。竹篱斜闭自清妍。为伊憔悴得人怜。欲与那人携素手，粉香和泪落君前。相逢恨恨总无言。"
"浪淘沙令 其一 秋夜感怀","宋末元初","刘辰翁","无叶著秋声。凉鬓堪惊。满城明月半窗横。惟有老人心似醉，未晓偏醒。起舞故无成。此恨难平。正襟危坐二三更。除却故人曹孟德，更与谁争。"
"浪淘沙令 其二 大风作","宋末元初","刘辰翁","卷海海翻杯。倾动蓬莱。似嫌到处马头埃。雨洗御街流到我，吹向潮回。寒似雪天梅。安石榴开。绣衾重暖笑炉灰。料想东风还忆我，昨夜归来。"
"浪淘沙令 其三 有感","宋末元初","刘辰翁","无谓两眉攒。风雨春寒。池塘小小水漫漫。只为柳花无一点，忘了临安。何许牡丹残。客倚屏看。小楼面面是春山。日暮不知春去路，一带阑干。"
"烛影摇红 其一 嘲王槐城独赏无月","宋末元初","刘辰翁","老子婆娑，那回也上南楼去。素娥有恨隐云屏，元是娇痴故。鸾扇徘徊未许。耿多情、为谁堪诉。使君愁绝，独倚阑干，后期无据。有酒如船，片云扫尽霓裳露。他时与客更携鱼，犹记临皋路。因念南羁北旅。醉乌乌、凭君楚舞。问君不见，璧月词成，楼西沉处。"
"烛影摇红 其二 丙子中秋泛月","宋末元初","刘辰翁","明月如冰，乱云飞下斜河去。旋呼艇子载箫声，风景还如故。袅袅余怀何许。听尊前、呜呜似诉。近年潮信，万里阴晴，和天无据。有客秋风，去时留下金盘露。少年终夜奏胡笳，谁料归无路。同是江南倦旅。对婵娟、君歌我舞。醉中休问，明月明年，人在何处。"
"烛影摇红 其三 立春日雪，和秋崖韵","宋末元初","刘辰翁","春日江郊，素娥吹下银幡舞。东风点点乱茶烟，留到明朝否。掩袖凝寒不语。漫粘酥、枝枝缕缕。断肠何似，飞絮多时，落梅深处。仙掌擎来，翠眉敛半看成露。惊沙马上面帘轻，谁贵毡庐主。多少高阳伴侣。到如今、沉冥几许。乘槎相问，万里银河，欲归无路。"
"莺啼序 其三 赵宜可以余讥其韵，苦心改为之，复和之","宋末元初","刘辰翁","愁人更堪秋日，长似岁难度。相携去、晼晚登高，高极正犯愁处。常是恨、古人无计，看今人痴绝如许。但东篱半醉，残灯自修菊谱。归去来兮，怨调又苦。有寒螀余赋。湖山外、风笛阑干，胡床夜月谁据。恨当时、青云跌宕，天路断、险艰如许。便桥边，卖镜重圆，断肠无数。是谁玉斧，惊堕团团，失上界楼宇。甚天误、婵娟余误。悔却初念，不合梦他，霓裳楚楚。而今安在，枫林关塞，回头忆著神仙处，漫断魂飞过湖江去。时时说与，地上群儿，青琐瑶台，阆风悬圃。琵琶往往，凭鞍劝酒，千载能胡语。叹自古、宫花薄命，汉月无情，战地难青，故人成土。江南憔悴，荒村流落，伤心自失梨园部，渺空江、泪隔芦花雨。相逢司马风流，湿尽青衫，欲归无路。"
"莺啼序 其一 感怀","宋末元初","刘辰翁","匆匆何须惊觉，唤草庐人起。算成败利钝，非臣逆睹，至死后已。又何似、采桑八百，看蚕夜织小窗里。漫二升自苦，教人吊卧龙里。别有佳人，追桃恨李。拥凝香绣被。争知道、壮士悲歌，萧萧正度寒水。问荆卿、田横古墓，更谁载酒为君酹。过霜桥落月，老人不见遗履。置之勿道，逝者如斯，甚矣衰久矣。君其为吾归计，为耕计。但问某所泉甘，何乡鱼美。此生不愿多才艺。功名马上兜鍪出，莫书生、误尽了人间事。昔年种柳江潭，攀枝折条，噫嘻树犹如此。登高一笑，把菊东篱，且复聊尔耳。试回首、龙山路断，走马台荒，渭水秋风，沙河夜市。休休莫莫，毋多酌我，我狂最喜高歌去，但高歌、不是番腔底。此时对影成三，呼娥起舞，为何人喜。"
"莺啼序 其二","宋末元初","刘辰翁","闷如愁红著雨，卷地吹不起。便故人渺渺，相逢前事，欲语还已。凝望久、荒城落日，五湖四海烟浪里。问而今何处，寄声旧时邻里。闲说那回，海上苏李。雪深夜如被。想携手、汉天不语，叫□不应疑水。待河梁、一尊落月，生非死别君如酹。望故人阁上，依稀长剑方履。古人已矣，垂名青史，谓当如此矣。又谁料浮沈，自得鱼计。赏心乐事，良辰美景，撞钟舞女，朱门大第。雕鞍骏马番装笠，笑虚名何与身前事。区区相望，饿死西山，悬目东门，人生何乐为此。古人已矣，天下英雄，使君与操耳。听喔喔、鸡鸣早起，屡舞徘徊，痛饮高楼，狂歌过市。苍苍万古，羲农周孔，文章事业星辰上，到而今、枯见银河底。笑他黄纸除君，红旗报我，为君助喜。"
"高阳台 和巽吾韵","宋末元初","刘辰翁","雨枕莺啼，露班烛散，御街人卖花窠。过眼无情，而今魂梦年多。百钱曳杖桥边去，问几时、重到明河。便人问，无了东风，此恨难磨。落红点点入颓波。任归春到海，海又成涡。江上儿童，抱茅笑我重过。蓬莱不涨枯鱼泪，但荒村、败壁悬梭。对残阳，往往无成，似我蹉跎。"
"减字木兰花 其九 再用韵戏古岩出妾","宋末元初","刘辰翁","清欢昨日。十事不如人六七。试数从前。素素相从得几年。子兮子兮。再拣一枝何处起。翠釜峰驼。客好其如良夜何。"
"减字木兰花 其三 有感","宋末元初","刘辰翁","东风似客。醉里落花南又北。客似东风。携手斜阳一笑中。佳人怨我。不寄江南春一朵。我怨佳人。憔悴江南不似春。"
"减字木兰花 其八 自述","宋末元初","刘辰翁","不能管得。欲雨能教天地黑。待得开晴。不用吾言也自行。一杯亦醉。万事无能吾欲睡。旧亦能诗。说旧时诗问是谁。"
"减字木兰花 其五 乙亥上元","宋末元初","刘辰翁","无灯可看。雨水从教正月半。探茧推盘。探得千秋字字看。铜驼故老。说著宣和似天宝。五百年前。曾向杭州看上元。"
"减字木兰花 其一 玩月答蒙庵和词","宋末元初","刘辰翁","何须剪纸。依旧一团圆照水。莫倚空寒。柳下池边也只般。君何忽忽。宇宙人生都是客。月在云端。人自愁人不解看。"
"减字木兰花 其四 腊望初晴，月佳甚，有上元花柳意，不能忘情","宋末元初","刘辰翁","腊销三五。月向雪山云外吐。烟水黄昏。梅柳依稀笛断魂。今宵豫赏。便作香尘随步想。莫待元宵。灯火零星雨寂寥。"
"减字木兰花 其七 尚学林己丑寿旦，适归庐陵。其先世相州人，居永和，今家临川","宋末元初","刘辰翁","相州锦好。待到相州人已老。颍水归田。白鹭惊猜已十年。太师尚父。晚遇明时方用武。大笑相逢。把酒家乡是客中。"
"减字木兰花 其二 甲午九日午山作","宋末元初","刘辰翁","旧游山路。落在秋阴最深处。风雨重阳。无蝶无花更断肠。天知老矣。莫累门生与儿子。不用登高。高处风吹帽不牢。"
"减字木兰花 其六 庚辰送春","宋末元初","刘辰翁","送春待晓。春是五更先去了。我醉方知。春正怜伊怕别伊。留君不可。归到海边方忆我。做尽花归。欲赠君时少一枝。"
"减字木兰花 其一 寿词","宋末元初","刘辰翁","脾神喜乐。寿酒一杯胜服药。过却明朝。顶上新霜也合销。小春三日。便觉春暄梅影出。醉把梅看。比似茱萸更耐寒。"
"望江南/忆江南 其五 寿王秋水","宋末元初","刘辰翁","齐眉举，彩侍紫霞卮。天上九朝凫冉冉，尊前一笑玉差差。人唱自家词。篱下菊，醉把一枝枝。花水乞君三十斛，秋风记我一联诗。留看晚香时。"
"望江南/忆江南 其二 寿谢寿朋","宋末元初","刘辰翁","前之夕，织女渡河边。天上一朝元五日，人间小住亦千年。相合降神仙。当富贵，掩鼻正高眠。欲语会稽仍小待，不知文举更堪怜。蔗境在顽坚。"
"望江南/忆江南 其四 胡盘居生日","宋末元初","刘辰翁","盘之所，春蝶舞晴暄。溪傍野梅根种玉，墙围修竹笋生鞭。深院待回仙。嘉熙好，四十二年前。犹记五星丁卯聚，更迟几岁甲申连。快活共千年。"
"望江南/忆江南 其三 秋日即景","宋末元初","刘辰翁","梧桐子，看到月西楼。醋酽橙黄分蟹壳，麝香荷叶剥鸡头。人在御街游。"
"望江南/忆江南 其一 晚晴","宋末元初","刘辰翁","朝朝暮，云雨定何如。花日穿窗梅小小，雪风洒雨柳疏疏。人唱晚晴初。"
"望江南/忆江南 其三 寿赵松庐","宋末元初","刘辰翁","添一岁，减一岁愁眉。若待一生昏嫁了，更须采药十年迟。昏嫁已随时。东家者，俎豆伴儿嬉。幸自少年场屋了，谁能匊淅数还炊。千岁是灵龟。"
"望江南/忆江南 其一 赋所见","宋末元初","刘辰翁","长欲语，欲语又蹉跎。已是厌听夷甫颂，不堪重省越人歌。孤负水云多。羞拂拂，懊恼自摩挲。残烛不教人径去，断云时有泪相和。恨恨欲如何。"
"望江南/忆江南 其六 寿张粹翁","宋末元初","刘辰翁","七日后，重会是星前。二月之间浑似此，馀年何止万三千。日拟醉华筵。歌白雪，除是雪儿传。看取长生瓢屡倒，眼前橘粟术何玄。自唱鹊桥仙。"
"梅花引 寿槐城","宋末元初","刘辰翁","酒熟未。梅开未。去年迟待重来醉。笑当筵。舞当筵。惟有今年，八十是开年。参差野袂成归鹤。石鼎未开容剥啄。岁开尊。岁添孙。孙又开尊，福曜萃高门。"
"清平乐 其二 寿某翁","宋末元初","刘辰翁","君词为寿。绝妙孙辛妇。但恨杯无露添酒。空等待梅花久。喜君白首还玄。人间合信天缘。如此相从至老，我亦何倦馀年。"
"清平乐 其一 石榴","宋末元初","刘辰翁","深红半面。一似墙头见。草树池塘青一片。独倚阑干几遍。更谁绛袖朱唇。火云相对英英。笑杀牡丹正午，离披不任看承。"
"琐窗寒 和巽吾闻莺","宋末元初","刘辰翁","嫩绿如新，娇莺似旧，今吾非故。空山过雨，睍睆留春春去。似尊前曲曲阳关，行人回首江南处。漫停云低黯，征衫憔悴，酒痕犹污。欲语。浑未住。记匹马经行，风林烟树。家山何在，想见绿窗啼雾。又何堪满目凄凉，故园梦里能归否。但数声、惊觉行云，重省佳期误。"
"绮寮怨 青山和前韵忆旧时学馆，因复感慨同赋","宋末元初","刘辰翁","漫道十年前事，闷怀天又阴。何须恨、典了西湖，更笑君、宴罢琼林。闲时数声啼鸟，凄然似、上阳宫女心。记断桥、急管危弦，歌声远，玉树金缕沈。看万年枝上禽。徊徨落月，断肠理绝弦琴。魂梦追寻。挥泪赋白头吟。当年未知行乐，无日夜、望乡音。何期至今。绿杨外、芳草庭院深。"
"菩萨蛮 其一 秋兴","宋末元初","刘辰翁","芭蕉叶上三更雨。人生只合随他去。便不到天涯。天涯也是家。屏山三五叠。处处飞胡蝶。正是菊堪看。东篱独自寒。"
"菩萨蛮 其五 丁丑送春","宋末元初","刘辰翁","殷勤欲送春归去。白首题将断肠句。春去自依依。欲归无处归。天涯同是寓。握手留春住。小住碧桃枝。桃根不属谁。"
"菩萨蛮 其六 题醉道人图","宋末元初","刘辰翁","八仙名姓当时少。污尊牛饮同倾倒。惟有我公荣。旁人笑独醒。多年村落走。泥饮无升斗。入了玉门关。人生一醉难。"
"菩萨蛮 其三 春晓","宋末元初","刘辰翁","画梁语透帘栊晓。坼桐风送杨花老。细雨绿阴寒。罗襟只似单。青门三里道。个个游芳草。比似嫁来看。踏青难更难。"
"菩萨蛮 其四 春日山行","宋末元初","刘辰翁","江波何似西湖曲。村烟相对峰南北。何处不青青。青青是汉茔。长亭芳草路。寒食谁家墓。旧日厌残红。人行九里松。"
"菩萨蛮 其二 湖南道中","宋末元初","刘辰翁","黄鸡喔喔催人起。困不成眠窗似水。清露不曾寒。朝来起自难。家人当睡美。又忆归程几。不管湿阑干。芙蓉花自看。"
"谒金门 惜春","宋末元初","刘辰翁","风又雨。春事自无多许。欲待柳花团作絮。柳花冰未吐。翠袖不禁春误。沈却绿烟红雾。将谓花寒留得住，一晴春又暮。"
"谒金门 其三 和巽吾海棠韵","宋末元初","刘辰翁","游赏竞。看取落红阵阵。花睡不成娇似病。春寒空受尽。旧日不知繁盛。欲饮如今无兴。恨满东风无绿鬓。东风还自恨。"
"谒金门 其一 风乍起，约巽吾同赋海棠","宋末元初","刘辰翁","娇点点。困倚春光欲软。滴尽守宫难可染。浓欺红烛艳。寂寂露珠啼脸。翠袖不禁风飐。芳径相逢惊笑靥。日长初睡转。"
"谒金门 其二 和巽吾重赋海棠","宋末元初","刘辰翁","花露湿。红泪裛成珠粒。比似昭阳恩未得。睡来添醉色。一笑娇波滴滴。再顾羞潮拂拂。恨血千年明的皪。千年人共忆。"
"最高楼 其二 壬辰寿王城山八十","宋末元初","刘辰翁","朱顶字，八十正平头。添作八千秋。无能也自收郿坞，到今恨不贬潮州。看几人，炎又冷，老还羞。也不学、太公忙把火。也不学、申公轮转磨。休莫莫，莫休休。小迟授业何曾吃，更迟食乳不须愁。且从容，某水钓，某丘游。"
"最高楼 其一 寿秋水","宋末元初","刘辰翁","银河水，洗得世间清。山色雨馀青。老子纶巾棋别墅，人家鼾睡柝秋城。定谁劳，定谁福，定谁能。常恨著、景升儿不似。又恨著、景升牛小耳。空相望，愧平生。我欲临风扶玉树，自攀承露酌金茎。看昆明，鳞石长，海桑晴。"
"最高楼 其四 再和","宋末元初","刘辰翁","花上雪。信手捻来成。屑不就琼英。昨朝已见诗成卷，今朝又试曲成声。更催催，莫不做，水仙兄。终须待、晴时携斗酒。更须待、老夫吟数首。休更叠，□娉婷。已无翠鸟传花信，又无羯鼓与花听。更催催，迟数日，是春生。"
"最高楼 其三 和咏雪","宋末元初","刘辰翁","非是雪，只是玉楼成。屑不尽云英。东边老树颓然折，西头稚柳爆然声。试平安，松丈丈，竹兄兄。有谁向、金船呼小玉，又谁怜、纸帐梦飞琼。怪疏影，坠娉婷。唤起老张寒蔌蔌，好歌白雪与君听。但党家，人笑道，太粗生。"
"朝中措 劝酒","宋末元初","刘辰翁","炼花为露玉为瓶。佳客为频倾。耐得风霜满鬓，此身合是金茎。墙头竹外，洞房初就，画阁新成。嚼得梅花透骨，何愁不会长生。"
"疏影 催雪","宋末元初","刘辰翁","香篝素被。听花犯低低，瑶花开未。长记那时，炽炭围炉，瘦妻换酒行试。当家人在销金帐，约莫是、打围归际。又谁知、别忆烹茶，冷落故家愁思。闻道滕骄巽懒，今朝待檄与，翻云须易。白白不成，又不教晴，做尽黄昏情味。银河本是冰冰底。怎忍向、东风成水。待满城、玉宇琼楼，却报卧庐人起。"
"意难忘 元宵雨","宋末元初","刘辰翁","角动寒谯。看雨中灯市，雪意潇潇。星球明戏马，歌管杂鸣刁。泥没膝，舞停腰。焰蜡任风销。更可怜、红啼桃槛，绿黯杨桥。当年乐事朝朝。曾锦鞍呼妓，金屋藏娇。围香春斗酒，坐月夜吹箫。今老矣，倦歌谣。嫌杀杜家乔。漫三杯、踞炉觅句，断送春宵。"
"摊破浣溪沙/山花子 其二","宋末元初","刘辰翁","澹澹胭脂浅著梅。温柔不上避风台。若比杏桃真未识，夺银胎。汗面拭来慵傅粉，酒香浓后暗潮腮。娇嫩不应醒似醉，倩谁猜。"
"摊破浣溪沙 其一 潭上夜归","宋末元初","刘辰翁","醉里微寒著面醒。天风不展帽敧倾。行过溪深松雪下，夜三更。白白野田铺似月，瑽瑽沙路踏如冰。不见剡溪三百曲，一舟横。"
"摸鱼儿 其四 和韵","宋末元初","刘辰翁","道醉乡、无边无岸，一尊到彼殊径。是间转海人知处，尺地不教渠剩。尊亦瘿。问一斗消酲，一石犹难信。临风小等。记我友醒狂，相从有意，中路恨羌永。梅花晚，早已雪堆余鬓。此花宁复风韵。空寒独倚天为主，天又几时曾定。今为晋。看秦女山中，绿发垂垂顶。百年一瞬。叹高卧北窗，闲过五十，无说答形影。"
"摸鱼儿 其六 和巽吾留别韵","宋末元初","刘辰翁","懒能看、海桑世界，风花过眼如传。月明昨夜庭流水，天色朝来都变。尘石烂。铢衣坏，和衣减尽谁能怨。秦亡楚倦。但剪烛西窗，秋声入竹，点点已如霰。当年事，本是泗亭沛县。却教绵蕝成殿。暮年八阵那曾用，付与江流石转。前楚辩。今哨遍，是乌乌者灯前劝。乾坤较健。叹君已归休，吾方俯仰，种种未曾见。"
"摸鱼儿 其十六 赠友人","宋末元初","刘辰翁","想幼安、辽东归后，自羞年少龙首。长安市上垆边卧，枉却快行家走。空两袖。染醉墨淋漓，把似天香透。功名邂逅。便六一词高，君谟字伟，但见说行昼。人间事，苦似成丹无候。神清苔字如镂。明年六十闻歌后，颇记薄醺醺否。儿拍手。笑马上葛疆，也作家山友。烦伊起寿。更待复一中，毋多酌我，疏影共三嗅。"
"摸鱼儿 其八 甲午送春","宋末元初","刘辰翁","又非他、今年晴少，海棠也恁空过。清羸欲与花同梦，不似蝶深深卧。春怜我。我又自、怜伊不见侬赓和。已无可奈。但愁满清漳，君归何处，无泪与君堕。春去也，尚欲留春可可。问公一醉能颇。钟情剩有词千首，待写大招招些。休阿那。阿那看、荒荒得似江南么。老夫婆娑。问篱下闲花，残红有在，容我更簪朵。"
"摸鱼儿 其一 赋云束楼","宋末元初","刘辰翁","更比他、东风前度，依然一榻如许。深深旧是谁家府，落日画梁燕语。帘半雨。记湖海平生，相遇忘宾主。阑珊春暮。看城郭参差，长空澹澹，沙鸟自来去。江山好，立马白云飞处。秦川终是吾土。登临笑傲西山笏，烟树高高杜宇。君且住。况双井泉甘，汲遍茶堪煮。歌残金缕。恰黄鹤飞来，月明三弄，仍是岳阳吕。"
"摸鱼儿 其十九 辛巳自寿年五十","宋末元初","刘辰翁","是耶非、吾年如此，更痴更悔今昨。狂吟近日疏于酒，转似秋山瘦削。浑未觉。恁儿子门生，前度登高弱。情怀又恶。叹亲友中年，不堪离别，况复久零落。长生药。有分神仙难学。人生聊复行乐。百年半梦随流水，半在南枝北萼。妾命薄。但寂寞黄昏，时听城楼角。愁无可著。且取醉尊前，明朝休问，昨日已忘却。"
"摸鱼儿 其十五 和中斋端午韵","宋末元初","刘辰翁","醒复醒、行吟泽畔，焉能忍此终古。招魂过海枫林暝，招得魂归无处。朝又暮。但依旧，禁街人静冬冬鼓。画船沈雨。听欸乃渔歌，兴亡事远，咽咽未能句。君且住。能歌吾不如汝。悠悠鼓枻而去。沧洲揽结芳成艾，唤作张三李五。羌自苦。更闲却，玉堂端帖多多许。无人自语。把画扇鸾边，香罗雪底，题作午年午。"
"摸鱼儿 其二十一 李府尹美任","宋末元初","刘辰翁","待借留、几曾留得，来鸿空怨秋老。至今父老依依恨，犹说李将军好。东门草。早不为东风，遮却长安道。馀民如槁。愿金印重来，洪都开府，定复几时到。秋江鹭，尤记当年潦倒。沧洲无复华皓。朝饥堕泪荒田雨，洗忆窝蜂败扫。天能报。看凤烛亭亭，玉树宽人抱。风霜善保。但逢驿寄书，无书寄语，要说趋朝早。"
"摸鱼儿 其二 寿王城山","宋末元初","刘辰翁","对尊前、簪花骑竹，老胡起起能舞。春风浩荡天涯去，惟有薰吟自语。槐正午。看万户蜂脾，帘幕双双乳。娇儿騃女。漫学得琵琶，依稀马上，总是主恩处。凌烟像，空倚临风玉树。升沈事遽如许。刘郎惯是瑶池客，又醉碧桃三度。花下数。记三度三千，结子多红雨。年年五五。共准拟阶庭，钗符献酒，袅袅缀双虎。"
"摸鱼儿 其五 辛巳冬和中斋梅词","宋末元初","刘辰翁","记歌头、辛壬癸甲，乌乌能知谁晓。梅花不待元宵好，雪月交光独照。愁未老。更老似渠□，冷面迎相笑。君词定峭。但减十年前，偎桃傍李，肯独为梅好。山中好。可但一枝春早。道边无限花草。米嘉荣共何戡在，还忆永新娇小。明年了。又唤起流莺，又自愁鹃叫。东皇太昊。更不是琼花，香无半点，一笑使人倒。"
"摸鱼儿 其十八","宋末元初","刘辰翁","醉与君、狂歌又笑，不知当日何调。孤山梅下吟魂冷，说甚那时苏小。沧波眇。奈此岛，累累竟是谁家表。归欤白鸟。看四圣飘香，朱门金榜，化作竺飞峤。衰也久，旧游梦翠禽绕。坱兮轧、皎兮窈。相思一夜窗前白，谁识余怀渺渺。残年了。听画角，悲凉又是霜天晓。馀音杳缈。叹五十之年，我加八九，君隔几科诏。"
"摸鱼儿 其二 和谢李同年","宋末元初","刘辰翁","记玄都、看花君子，一生恨奈何许。青云紫陌悠悠者，几个玉人成土。今在否。但四海九州，屈指从头疏。吾年空负。看射虎南山，遭逢醉尉，何须饮田父。神清梦，也是堂堂欧府。此中无破头虑。种槐不隔鞭蛆恶，更祝二郎儿做。苍苍古。漫年又一年，老却南公楚。池塘春暮。笑步步鸣蛙，看成两部，正似未忘鼓。"
"摸鱼儿 其一 和柳山悟和尚与李同年嘉龙韵","宋末元初","刘辰翁","渐无多、诗朋酒伴，东林复几人许。旧时船子西湖柳，词与东风尘土。重记否。那月月下旬，且避何人疏。当朝自负。甚堕髻愁眉，縢韝短后，一往似伧父。当年事，伤心说庾开府。人生无百年虑。虎头燕颔人间肉，不是蜜翁翁做。今又古。是楚对凡亡，为是凡亡楚。朝朝暮暮。听画角楼头，呜咽未断，重数五更鼓。"
"摸鱼儿 其十七 水东桃花下赋","宋末元初","刘辰翁","也何须、晴如那日，欣然且过江去。玄都纵有看花便，耿耿自羞前度。堪恨处。人道是，漫山先落坡翁句。东风绮语。但适意当前，来寻须赋，此土亦吾圃。海山石，犹记芙蓉城主。弹过飞种成土。是间便作仙客杏，谁与一栽千树。朝又暮。怅二十五年，临路花如故。人生自苦。只唤渡观桃，侵寻至此，世事奈何许。"
"摸鱼儿 其九","宋末元初","刘辰翁","是他家、绛唇翠袖，可容卿有功否。相思不到胭脂井，只隔东林烟柳。春去又。漫一夜东风，吹得花成旧。无人举酒。但照影堤流，图他红泪，飘洒到襟袖。人间事，大半归谋诸妇。不如意十八九。敲门夜半窥园李，赤脚玉川惊走。何处有。更炙烛风流，看到人归后。休休回首。笑旧日园林，佺巢蜀锦，处处可携手。"
"摸鱼儿 其三","宋末元初","刘辰翁","三百年、人间天上，遽如许、遽如许。落花寒食东风雨，漠漠长陵抔土。魂归否。怕些不分明，又堕人笺疏。且无相负。记昔与诸贤，共谈洛下，曾识老人父。牛衣泪，冷落闻鸡东府。风尘曾独深虑。子规声断长门晓，春梦不堪重做。千万古。但目极心伤，宛转虞兮楚。江东日暮。想野草荒田，而今何处，不待雍门鼓。"
"摸鱼儿 其七 春暮","宋末元初","刘辰翁","渺斜阳、村烟酒市，独教王谢如此。渔翁梦入江头絮，寂寂平安西子。东风起。东风起。种桃千树皆流水。桥边万里。甚老子情钟，明朝后日，又洒送春泪。春过雨，历历远山如洗。暮云堪共谁倚。诸贤洛下风流散，轻薄纷纷馀几。聊尔尔。问世事。何如自嗅残花蕊。金铜剑履。但陌上相逢，摩挲一笑，铸此几时矣。"
"摸鱼儿 其十二","宋末元初","刘辰翁","待欲□、家山未得，方知名不如酒。丹砂便做金句漏，难遣鬓青似柳。试搔首。记移竹南塘，又是三年后。情怀非旧。叹少日相如，垆边老去，能赋上林否。种兰处，赢得青青种韭。渊明中路相候。何须更待三三径，也自长拖衫袖。青袍皱。便持当金貂，赊取邻家有。小儿拍手。笑昨醉如泥，盟言止酒，何事醒来又。"
"摸鱼儿 其十一","宋末元初","刘辰翁","正何须、阳关肠断，吴姬苦劝人酒。中年怀抱萦萦处，看取伴烟和柳。柳摇首。笑飞到家山，已是酴醾后。留连话旧。问溪上儿童，颇曾见我，有此故人否。相逢地，还忆今宵三韭。青山知了迎候。东风自送归帆去，吹得乱红沾袖。暮云皱。听杜宇高高，啼向无何有。江花垂手。任春色重来，江花更好，难可少年又。"
"摸鱼儿 其十四 守岁","宋末元初","刘辰翁","是疑他、春来倏忽，是疑岁别人去。古今守岁无言说，长是酒阑情绪。堪恨处。曾亲见都人，户户银花树。星河未曙。听朝马笼街，火城簇仗，御笔已题露。人间事，空忆桃符旧句。三茅钟自朝暮。严城夜禁故如鬼，况敢凭陵大嘑。冬冬鼓。但画角声残，已是新人故。休思前度。叹五十加三，明朝领取，闲看五星聚。"
"摸鱼儿 酒边留同年徐云屋三首 其一","宋末元初","刘辰翁","怎知他、春归何处，相逢且尽尊酒。少年袅袅天涯恨，长结西湖烟柳。休回首。但细雨断桥，憔悴人归后。东风似旧。问前度桃花，刘郎能记，花复认郎否。君且住，草草留君剪韭。前宵更恁时候。深杯欲共歌声滑，翻湿春衫半袖。空眉皱。看白发尊前，已似人人有。临分把手。叹一笑论文，清狂顾曲，此会几时又。"
"满江红 其四 寿某翁","宋末元初","刘辰翁","十岁儿童，看骑竹、花阴满城。与新第、桐乡孙子，高下齐生。倚枕不寻柯下梦，举头自爱橘中名。但有时、米价问如何，公助平。东西塾，听书声。长短卷，和诗成。总神仙清福，前辈家庭。试问凌烟图相国，何如洛寺写耆英。甚天公、属意富民侯，银信青。"
"满江红 其三","宋末元初","刘辰翁","莺语依然，但春去、人间无约。谁念我、吟情憔悴，醉魂落魄。尽日只将行卷续，有时自整残棋著。向黄昏、细雨闷无憀，青梅落。南又北，相思错。朝异暮，人情薄。漫踌躇在目，奢华如昨。海底月沉天上兔，辽东人化扬州鹤。记龙云、波浪岂能平，天难托。"
"满江红 其一 海棠下歌后村调共和","宋末元初","刘辰翁","淡淡胭脂，似褪向、景阳鸳石。依然是、春睡未足，捧心犹癖。藉甚不禁君再顾，嫣然却记渠初拆。黯销魂、欲尽更堪怜，终难得。犹记是，卿卿惜。空复见，谁谁摘。但当时一笑，也成陈迹。我懒花残都已往，诗朋酒伴犹相觅。听连宵、又雨又还晴，鸠鸣寂。"
"满江红 其二 古岩以马，观复遣舟，约余与中斋和后村海棠韵，后寄述怀","宋末元初","刘辰翁","何许相求，且不是、南温北石。也欲学、绝交高论，自陈余癖。万里鱼书长记忆，十年波浪伤离拆。算此舟、不是剡溪舟，空回得。非出处，何须惜。非瑕颣，何须摘。看雪销鸿去，有何留迹。安石岂无同乐意，玄真不是朝廷觅。但眼前、真率暂相违，歌声寂。"
"满庭芳 其二 草窗老仙歌满庭芳寿馀，勉次原韵","宋末元初","刘辰翁","空谷无花，新篘有酒，去年穷胜今年。蛩吟蛩和，且省费蛮笺。闻说先生去也，江南岸、缚草为船。依然在，山栖寒食，路断却归廛。老人，三又两，清风作供，晴日生烟。但高高杜宇，不办行缠。几度披衣教我，二升内、煮石烧铅。休重道，玉龙无孔，夜夜叫穿天。"
"满庭芳 其一 和卿帅自寿","宋末元初","刘辰翁","千骑家山，一觞父老，前有韩魏公来。青原上巳，才见寿筵开。欧公云间还见，忆相州、更自迟回。公知否，福星分野，飞骑不须排。留春亭下草，雪霜过了，依旧春荄。待留春千岁，日醉千杯。却怕催归丹诏，栋明堂、须要雄材。趋朝去，西风便面，只手障浮埃。"
"瑞龙吟 和玉圣与寿韵","宋末元初","刘辰翁","老人语。曾见昨日开炉，坠天花否。生年不合荒荒，枯根薄命，婵娟误汝。那知许。女乐如烟点点，江南处处。何时重到湖堧，淋漓载酒，依稀吊古。终待胭脂露掌，弄鸥招鹤，凭君画取。万柳漫堤，一丝一泪垂雨。濛濛絮里，又送金铜去。漫肠断、王孙望帝，呕心囊句。市隐今成趣。袖回地狭，天吴凤舞。莫是青州谱。怎不早，翩翩向青州住。回头蜃海，已沉花雾。"
"瑞鹤仙 寿翁丹山","宋末元初","刘辰翁","正丹翁初度。对花满江城，晓莺欲语。崆峒在何处。渐雨过农郊，劝耕问路。州人争觑。问坡老、重来是否。把看灯、传说风流，八境尽图新句。如许。老子文章，挥毫立马，脱靴嫌污。太平易作。听父老，歌襦裤。愿使君小住，五风十雨。重见一粰三黍。又天边、飞诏殷勤，说相将去。"
"虞美人 其四","宋末元初","刘辰翁","花心定有何人捻。晕晕如娇靥。一痕明月老春宵。正似酥胸潮脸、不曾销。当年掌上开元宝。半是杨妃爪。若教此掐到痴人。任是高墙无路、蝶翻身。"
"虞美人 其十八 中秋对月","宋末元初","刘辰翁","秋阴团扇如人老。渐近中秋好。新凉还忆小楼边。自在一窗明月、傍人眠。多情谁到星河晓。只道圆时少。他年几处与君看。长是成愁成恨、不成欢。"
"虞美人 其五 咏海棠","宋末元初","刘辰翁","无花敢与姚黄比。对对鸳鸯起。识他金带万钉垂。谁向麒麟楦里、卸猴绯。潜溪以上难为说。自是君恩别。后来西子避无盐。又道君王捉鼻、又何嫌。"
"虞美人 其二","宋末元初","刘辰翁","天香国色辞脂粉。肯爱红衫嫩。翛然自取玉为衣。似是银河水皱、织成机。寒欺薄薄春无力。月浸霓裳湿。一窠香雪世间稀。可惜不教留到、布衣时。"
"虞美人 其七","宋末元初","刘辰翁","犹疑绿萼花微甚。难与青莲并。青莲朵朵是天人。又向天人想见、洛阳春。多情素质尘生步。况被潘妃污。此花仍是□微赪。却似娇波波外、两眉青。"
"虞美人 其十三 壬午中秋雨后不见月","宋末元初","刘辰翁","湿云待向三更吐。更是沉沉雨。眼前儿女意堪怜。不说明朝后日、说明年。当年知道晴三鼓。便似佳期误。笑他拜月不曾圆。只是今朝北望、也凄然。"
"虞美人 其十二 大红桃花","宋末元初","刘辰翁","鞓红乾色无光霁。须是鲜鲜翠。翛然一点系裙腰。不著人间金屋、恐难销。英英肯似焉支贵。漫脱红霞帔。落时且勿涴尘泥。留向天台洞口、泛吾诗。"
"虞美人 其一 咏牡丹","宋末元初","刘辰翁","空明一朵扬州白。红紫无□色。是谁唤作水晶球。惹起高烧银烛、上元愁。去年一捧飞来雪。不似渠千叶。狂风一蹴过秋千。憔悴玉人和泪、望婵娟。"
"虞美人 其三","宋末元初","刘辰翁","寿安楼子重重蕊。少见如鱼尾。向来染得渭脂红。又自细摇花浪、动春风。赪鳞似是人谁信。但向残红认。若教随水去悠然。为报沙头玉鹭、莫贪鲜。"
"虞美人 其九 城山堂试灯","宋末元初","刘辰翁","黄柑擘破传春雾。新酒如清露。城中也是几分灯。自爱城山堂上、两三星。枝头未便风和雨。寂寞无歌舞。天公肯放上元晴。自是六街三市、少人行。"
"虞美人 其六","宋末元初","刘辰翁","魏家品是君王后。岂比昭容袖。风吹满院绣囊香。谁赐大师师号、退昭阳。飞霞一落无根蒂。空堕重华泪。离披正午盛时休。闲为思王重赋、洛神愁。"
"虞美人 其十一","宋末元初","刘辰翁","黄帘绿幕窗垂雾。表立如承露。夕郎偷看御街灯。归奔河边残点、乱如星。开园蒋李游春雨。蛱蝶穿人舞。如今烟草锁春晴。并与苏堤葛岭、不堪行。"
"虞美人 其八 客中送春","宋末元初","刘辰翁","楼台烟雨朱门悄。乔木芳云杪。半窗天晓又闻莺。比似当年春尽、最关情。客中自被啼鹃恼。况落春归道。满怀憔悴有谁知。犹记涌金门外、送人时。"
"虞美人 其十七 花品","宋末元初","刘辰翁","娟娟二八清明了。犹说淮阳早。钱欧陆谱遍花光。红到寿阳、也不说淮阳。此花地望元非薄。回首伤流落。洛阳闲岁断春风。怎不当时道是、洛阳红。"
"虞美人 其十六 春晓","宋末元初","刘辰翁","轻衫倚望春晴稳。雨压青梅损。皱绡池影泛红蔫。看取断云来去、似炉烟。愁春来暮仍愁暮。受却寒无数。年来无地买花栽。向道明年花信、莫须来。"
"虞美人 其一 扬州卖镜，上元事也，用前韵","宋末元初","刘辰翁","徐家破镜昏如雾。半面人间露。等闲相约是看灯。谁料人间天上、似流星。朱门帘影深深雨。憔悴新人舞。天涯海角赏新晴。惟有桥边卖镜、是闲行。"
"虞美人 其十五","宋末元初","刘辰翁","情知是梦无凭了。好梦依然少。单于吹尽五更风。谁见梅花如泪、不言中。儿童问我今何在。烟雨楼台改。江山画出古今愁。人与落花何处、水空流。"
"虞美人 用李后主韵二首 其一","宋末元初","刘辰翁","梅梢腊尽春归了。毕竟春寒少。乱山残烛雪和风。犹胜阴山海上、窖群中。年光老去才情在。惟有华风改。醉中幸自不曾愁。谁唱春花秋叶、泪偷流。"
"鹊桥仙 其四","宋末元初","刘辰翁","天香吹下，烟霏成路。飒飒神光暗度。桥边犹记泛槎人，看赤岸、苔痕如古。长空皓月，小风斜露。寂寞江头独步。人间何处得飘然，归梦入、梨花春雨。"
"鹊桥仙 其一 寿臞山母","宋末元初","刘辰翁","看人掷果，看人罢织。难得团栾七夕。蟠桃只在屋东头，庆西母、年开八帙。去年今日。今年今日。添个曾孙抱膝。人间乐事有多般，算此乐、人间第一。"
"鹊桥仙 其一 题陈敬之扇","宋末元初","刘辰翁","乘鸾著色，痴蝇误拂。不及羲之醉墨。偶然入手送东阳，便看取、薰时清适。清风去暑，闲题当日。宰相纱笼谁识。封丘门外定何人，这一点、瞒他不得。"
"鹊桥仙 自寿二首 其一","宋末元初","刘辰翁","轻风澹月，年年去路。谁识小年初度。桥边曾弄碧莲花，悄不记、人间今古。吹箫江上，沾衣微露。依约凌波曾步。寒机何意待人归，但寂历、小窗斜雨。"
"摘红英 赋花朝月晴","宋末元初","刘辰翁","花朝月。朦胧别。朦胧也胜檐声咽。亲曾说。令人悦。落花情绪，上坟时节。花阴雪。花阴灭。柳风一似秋千掣。晴未决。晴还缺。一番寒食，满村啼鴂。"
"酹江月/念奴娇 其八 中秋，彭明叔别去赴永阳，夜集","宋末元初","刘辰翁","团团桂影，怕人道、大地山河里许。旧日影娥池未缺，惊断霓裳歌舞。雪白长城，金明古驿，尽是乘槎路。少年白发，自无八骏能去。犹记流落荒滨，故人相过，共吹箫前度。无酒无鱼空此客，昨夜留之不住。睡起披衣，行吟坐对，又有重圆处。不知今夕，那人有甚佳句。"
"酹江月/念奴娇 其二 赵氏席间即事，再用坡韵","宋末元初","刘辰翁","四无谁语，待推窗、初见江南风物。索笑巡檐无奈处，悄隔东邻一壁。有酒如船，招呼满载，只欠枝头雪。疏花冷眼，坐中都是词杰。堪恨几日西郊，寻消问息，肯向吟边发。著意相看，又恐是、六出幻成还灭。恼恨儿童，攀翻顶戴，不到先生发。明朝重省，初三知属谁月。"
"酹江月/念奴娇 其四 同舍延平林府教制新词祝我初度，依声依韵，还祝当家","宋末元初","刘辰翁","西风处士，例一枝团月，咸平印印。千古诗宗传不绝，至竟被渠道尽。雪返香魂，霜吹晓怨，肯受东君聘。罗浮梦转，兔环知是谁孕。未说烟雨江南，垂垂青子，须要调金鼎。愁绝西山明秀处，依旧鹤南飞影。我白君元，君词我和，各自为长庆。后来桃李，遥遥别是花信。"
"酹江月/念奴娇 其三 和朱约山自寿曲，时寿八十四","宋末元初","刘辰翁","五朝寿俊，算生平占得、淳熙四四。三万六千三万了，剩有一千饶底。三百年间，和风丽日，几个能销此。约山山笑，先生不负山矣。今岁甲子重阳，待重数，五百十三甲子。吟万首诗更自和，岁岁寿诗自喜。若比潞公，如今年纪，犹是平章事。先生抚掌，问他闲日能几。"
"酹江月/念奴娇 其九 中秋待月","宋末元初","刘辰翁","城中十万，有何人、和我乌乌鸣瑟。对影姮娥成三处，谁料尊中无月。剪纸吹成，长梯摘取，儿戏那堪惜。洞庭夜白，一声聊破空阔。休说二十四桥，便一分无赖，有谁谁识。一枕秋衾南北梦，好好娟娟成雪。旧日少游，锦袍玉笛，醉卧藤阴石。萧然今夕，无鱼无酒无客。"
"酹江月/念奴娇 其五 五日和尹存吾，时北人竞鹭洲渡","宋末元初","刘辰翁","棹歌齐发，江云暮、吹得湘愁成雨。小酌千年，知他是、阿那年时沈午。日落长沙，风回极浦，黯不堪延伫。吴头楚尾，非关四面为楚。几度唤起醒累，淋漓痛饮，不学愁余句。踏鲤从鼋胥涛上，怎不化成龙去。越女吴船，燕歌赵舞，世事悠悠许。明朝寂寂，双双飞下鸣鹭。"
"酹江月/念奴娇 其七 漫兴","宋末元初","刘辰翁","遥怜儿女，未解忆长安、十年前月。徙倚桂枝空延伫，无物同心堪结。冷落江湖，萧条门巷，犹著西楼客。恨无铁笛，一声吹裂山石。休说起舞登楼，那人已先我，渡江横楫。圆缺不销青冢恨，漠漠风沙如雪。西母长生，素娥好在，何皓当时发。山河如此，月中定是何物。"
"酹江月/念奴娇 其六 怪梅一株，为北客载酒移寘盆中，伟然","宋末元初","刘辰翁","岁寒相命，算人间、除了梅花无物。窥宋三年又不是，草草东邻凿壁。偃蹇风前，沉吟竹外，直待天骄雪。白家人至，一枝横出终杰。寂寞小小疏篱，探花使断，知复何时发。北驿不来春又远，只向窗前埋灭。好在冰花，著些风筱，怎不清余发。补之去后，墨梅又有明月。"
"蝶恋花 其一 感兴","宋末元初","刘辰翁","过雨新荷生水气。高影参差，无谓思量睡。梦里不知轻别意。醒来竟是谁先起。去路夕阳芳草际。不论阑干，处处情怀似。记得分明羞掷蕊。自知不是天仙子。"
"蝶恋花 其二 寿李侯","宋末元初","刘辰翁","八九十翁嬉入市。把菊簪萸，共说新篘美。何以祝公千百岁。寿潭自酌花间水。白鹭沉沉飞复起。杜老江头，不恨秋风里。欲种蟠根天上李。三千年看青青子。"
"踏莎行 其三","宋末元初","刘辰翁","北望蝶山，西迷凤苑。匆匆醉里题诗满。黄花只似去年黄，去年人去黄花远。雨压城荒，丘园路断。却晴又恨公来晚。依稀自唱古人诗，明年此会知谁健。"
"踏莎行 其四","宋末元初","刘辰翁","松偃成阴，荷香去暑。过溪似是东林路。不知宿昔有谁来，寺门同听催诗雨。北马依风，凉蝉咽暮。城门半带东陵圃。江南不是米元晖，无人更得沧洲趣。"
"踏莎行 其五 樱桃词","宋末元初","刘辰翁","珠压相于，胭脂同傅。樊家更共谁家语。梢头结取一番愁，玉箫不会双双侣。风送流莺，前歌后舞。并桃欲吐含来住。双飞燕子自相衔，会教唇舌调鹦鹉。"
"踏莎行 其二 上元月明，无灯，明日霰雨屡作","宋末元初","刘辰翁","璧彩笼尘，金吾掠路。海风吹断楼台雾，无人知是上元时，一夜月明无著处。早是禁烟，朝来冻雨。东风自放银花树。雪晴须有踏青时，不成也待明年去。"
"踏莎行 其一 雨中观海棠","宋末元初","刘辰翁","命薄佳人，情钟我辈。海棠开后心如碎。斜风细雨不曾晴，倚阑滴尽胭脂泪。恨不能开，开时又背。春寒只了房栊闭。待他晴后得君来，无言掩帐羞憔悴。"
"霓裳中序第一","宋末元初","刘辰翁","银河下若木。暖涨一川春雾绿。白凤徘徊清淑。似沉水无烟，礜汤千斛。柔肌暗粟。想临流、娇喷轻触。空恨恨，何人热恼，却忆冷泉掬。酥玉。未谙汤沐。深又浅、荡摇心目。云蒸雨渍翻覆。泛影浮红，飘飘相逐。裳衣还未欲。蓦自怪、野鸳双浴。华清远，寒猿夜绕，落月可能漉。"
"鹧鸪天 其六 立春后即事","宋末元初","刘辰翁","旧日桃符管送迎。灯毯爆竹斗先嬴。鹿门乱走团栾久，才到城门有鼓声。梅弄雪，柳窥晴。残年犹自冷如冰。欲知春色招人醉，须是元宵与踏青。"
"鹧鸪天 其三 寿赵松庐","宋末元初","刘辰翁","占得春风五日先。至今住处是开元。写真若遇丹元子，只著当时宫锦船。松戴雪，自苍然。八公花下少如前。看来天上多辛苦，且住人间五百年。"
"鹧鸪天 其二 寿康教","宋末元初","刘辰翁","白发平津起袖然。燕飞定远望生还。世间最有团栾乐，又是平平过一年。银信近，玉鞭先。东来西去爵衔鳣。人生有命迟迟好，且喜称觞寿母前。"
"鹧鸪天 其四 和谢胡盘居贶橘为寿","宋末元初","刘辰翁","自入孤山分外香。南枝不改旧时妆。为曾盘里承青眼，一见溪头道胜常。商山乐，又相羊。上方不复记传觞。橘中个个盘深窈，依倚东风局意长。"
"鹧鸪天 其七 赠妓","宋末元初","刘辰翁","暖逼酥枝渐渐融。双飞谁识蝶雌雄。歌声已逐行云去，花片偏来酒盏中。眉月冷，画楼空。酒阑犹未见情钟。直须把烛穿花帐，方见佳人玉面红。"
"鹧鸪天 其五 迎春","宋末元初","刘辰翁","去年太岁田间土，明日香烟壁下尘。马上新人红又紫，眼前歌妓送还迎。钗头燕，胜金紃。燕歌赵舞动南人。遗民植杖唐巾起，闲伴儿童看立春。"
"鹧鸪天 其一 九日","宋末元初","刘辰翁","白白江南一信霜。过都字不到衡阳。老嘉破帽并吹却，未省西风似此狂。攀北斗，酌天浆。月香满似菊花黄。神仙暗度龙山劫，鸡犬人间百战场。"
"霜天晓角","宋末元初","刘辰翁","□□□□。□□□□□。□□□□□□，□□□、□□□。治中心似佛。治中心似日。人祝治中千岁，似翁福、似翁德。"
"霜天晓角 其六 寿陈敬之","宋末元初","刘辰翁","朝来微雪。又近长生节。造就一枝清绝，梅与雪、怎分别。两年心似月。除是天知得。手种春风千树，一颗颗、待儿摘。"
"霜天晓角 其八 寿贾教","宋末元初","刘辰翁","良宵七七。又近中元日。桥上老人有约，后五日、重来觅。婵娟银海出。木犀新雨湿。惟有延平剑气，箕斗外、广寒逼。"
"霜天晓角 其二 中秋对月","宋末元初","刘辰翁","乌云汗漫。浊浪翻河汉。过尽千重魔障，堂堂地、一轮满。秋光还又半。檐声初漏断。不管满身花露，已办著、二更看。"
"霜天晓角 其五 寿吴蒙庵","宋末元初","刘辰翁","臞然如竹。自是天仙福。小小画堂锦样，听人唱、鹤飞曲。橙橘黄又绿。蟹到新篘熟。便做月三十斛，饮不尽、菊潭菊。"
"霜天晓角 其九 寿萧静安，时归永新","宋末元初","刘辰翁","归来把菊。春瓮今朝熟。苦苦留君不得，携孺子、到汾曲。庐山真面目。冰清还映玉。长笑欧公老懒，君且住，饮螺绿。"
"霜天晓角 其七 寿张古岩","宋末元初","刘辰翁","明年七十。歌彩桥仙夕。见说严君平道，年年是、月初一。同时同里密。后今今又昔。便做伏生年纪，也未到、蹇吃吃。"
"霜天晓角 其一 寿康臞山","宋末元初","刘辰翁","问春来未。也似辛壬癸。如此男儿五十，又过却、孔融二。画堂孙子子。新桃如故垒。不管明朝后日，春满眼、是千岁。"
"霜天晓角 其一 初春即事","宋末元初","刘辰翁","柳梢欲雪。十里烟明灭。曲曲阑干转影，教人忆、夜来月。家人相对说。灯花还又结。冻雨村村□鼓，终不似、上元节。"
"霜天晓角 其四","宋末元初","刘辰翁","经年寂寞。已负花前约。忽向红梅侧畔，开点雪、有人觉。不开何似莫。百梢才一萼。却问寿阳宫额，两三蕊、怎能著。"
"霜天晓角 其三 和中斋九日","宋末元初","刘辰翁","骑台千骑。有菊知何世。想见登高无处，淮以北、是平地。老来无复味。老来无复泪。多谢白衣迢递，吾病矣、不能醉。"
"挽绵汉简诸公","宋末元初","刘埙","绵汉风酸动杀机，北来铁骑遍驱驰。几千里地弓刀运，百万人家骨肉糜。鬼哭神号无限恨，蝇蛄蚋嘬有馀悲。平生食禄何从避，留取香名百世垂。"
"补史十忠诗 其九 少傅枢密使张公","宋末元初","刘埙","士有守节死，岂以责武夫。武夫尚能奇，消得银管书。何许熊虎英，铁面美髯须。护寒久枕戈，赴难甘捐躯。金山定活著，志愿嗟违初。江心集群策，炎精回一嘘。间关障海滨，万死存赵孤。时也可奈何，北风散樯乌。漂漂竟何之，无乃膏鲸鱼。渭滨多贵将，反笑斯人迂。"
"补史十忠诗 其十 四川制置使知重庆府张公","宋末元初","刘埙","坤维拓提封，形胜古天府。血战五十秋，零落馀八柱。江南传箭急，谁暇此回顾。落日古渝城，杖钺乃甚武。天东甑虽堕，吾自强支拄。渡泸躬讨逆，归来战弥苦。萧条下夔门，机阱伏中路。咄咄快敌仇，谁欤掩抔土。哀哉关西雄，国亡犹不负。同时督军将，腰金插双虎。"
"补史十忠诗 其三 丞相都督信国公文公","宋末元初","刘埙","时平辄弃置，事迫甘前驱。呜呼忠义臣，匪直科目儒。江寒朔吹急，列城同一趋。岂不寄便安，纲常乃当扶。移檄倡诸镇，奋袂躬援枹。川决莫我回，万险栖海隅。天乎复不济，道穷竟成俘。一死事乃了，吾头任模糊。悠悠讥好名，责人无已夫。三衢有魁相，投老作尚书。"
"补史十忠诗 其六 江西制置司都统密公","宋末元初","刘埙","臣有置身义，岂计官崇卑。偏将知死忠，不曰天下奇。汉节既披靡，失位趋江西。阃帐驻临汝，招来乐其归。雪寒南浦愁，羽檄蕲济师。一将奋风虎，鼓行亟飙驰。踰岭疾战苦，裹疮呼健儿。坐缚膝不屈，伏锧甘如饴。小臣裨校耳，职也宜死绥。庐州大将在，白首竖降旗。"
"补史十忠诗 其二 池州通判权州事赵公","宋末元初","刘埙","若人作何状，立节乃殊伟。人言此蜀珍，位卑名未起。坐分秋浦月，摄此千里寄。沙头风色恶，寒城凛弘峙。吾闻开关迎，弃遁亦复耻。兹惟城郭臣，大义吾知己。间道走帛书，洒血别玉季。细君绝可人，双飞同一死。南八彼男儿，此妇乃如此。骨朽香不废，吾诗当青史。"
"补史十忠诗 其四 参政行丞相事陆公","宋末元初","刘埙","天地无托足，海天同隰光。明知复何为，不忍隳三纲。祼荐觊少延，讴歌宁远忘。或者莒在齐，聊且帝一方。竭蹶竟委顿，臣谋非不臧。运去天莫留，力尽心弥强。终不负吾主，名义天地长。怀玺随龙游，举室水中央。斯人文华士，乃尔百鍊钢。机云傥通谱，应羞朝洛阳。"
"补史十忠诗 其八 枢密闽广宣抚使陈公","宋末元初","刘埙","淳熙名宰孙，比德粹如玉。决科魁伟英，骎骎荐冠肃。类田烦谏疏，相嗔俄嗾逐。补郡仍免归，黄流已漫陆。天族日光薄，力疾支颠覆。蹉跎南冠絷，道病死不辱。往昔五峰堂，倾盖语跋烛。斯人真妙人，哀哉悭厚禄。长揖丙辰魁，各天并黄鹄。不有二忠存，千古笑科目。"
"补史十忠诗 其一 知潭州湖南安抚使李公芾","宋末元初","刘埙","三已甘退休，十连起迟暮。伊谁急求子，流落乃不怒。黑云来如山，杀气震平楚。恭惟君父命，封疆以身护。阖门义不辱，呼卒汝善处。飞魂随剑光，自已投火去。天泣鬼神愁，地摇山岳仆。吾非莒柱厉，敢以死丑主。正自常事耳，命义逃安所。冲远谁与俦，睢阳有张许。"
"补史十忠诗 其五 前左丞相江文忠公万里弟","宋末元初","刘埙","匡庐云锦屏，鸿儒产其下。风神俨如龙，夭矫莫可驾。卷怀经济具，婆娑洛中社。怪事玉床摇，清昼天忽夜。突骑从何来，阴风飘屋瓦。大臣义有死，欲避吾不暇。庭前环止水，万事付一舍。从容友灵均，朝野动悲吒。悯章极哀荣，汗简谁记者？倘有南熏书，季方足堪亚。"
"补史十忠诗 其七 淮东制置使知扬州李公","宋末元初","刘埙","淮海接风尘，胡乃似铁壁。卧护有天人，十载藉福力。重来人未老，愁绝事如昔。苦战孤城危，痛哭天柱折。梦游三山上，人伦浮海出。突围志南征，吾欲重建极。天弗鉴臣忠，冥冥堕丛棘。先轸面如生，苌弘血化碧。臣死谁复知，臣忠终不易。一将更大事，嚼舌死骂敌。"
"挽四川制帅陈公","宋末元初","刘埙","狼烟又起锦城边，帅阃谋疏亦可怜。先轸元归应有恨，苌宏血化岂无冤。百身莫赎谁三酹，一死真成盖万愆。遗事如今人不记，纲常犹幸立西川。"
"六么令 云舍赵使君同赋","宋末元初","刘埙","晓来寒角，吹起愁相触。乱云黯淡江渚，疏柳双鸦宿。锦瑟银屏何处，花雾翻香曲。柔红娇绿。魂销往梦，羞向孤梅说幽独。燕支曾印素袂，绛艳收残馥。频问讯，道新来闷损纤腰束。多谢芳心惓恋，罗结文鸳蹴。前欢谁卜。云笺封蜡，就寄相思恨盈掬。"
"天香 韵赋牡丹","宋末元初","刘埙","雨秀风明，烟柔雾滑，魏家初试娇紫。翠羽低云，檀心晕粉，独冠洛京新谱。沈香醉墨，曾赋与、昭阳仙侣。尘世几经朝暮，花神岂知今古。愁听流莺自语，叹唐宫、草青如许。空有天边皓月，见霓裳舞。更后百年人换，又谁记、今番看花处。流水夕阳，断魂钟鼓。"
"太常引 送丁使君","宋末元初","刘埙","甘棠春色满南丰。春好处、在黉宫。宫柳映墙红。对墙柳、常思耐翁。文章太守，词华哲匠，人与易居东。攀恋计无从。判行省、重临旧封。"
"长相思慢 客中景定壬戌秋","宋末元初","刘埙","雾隔平林，风欺败褐，十分秋满黄华。荒庭人静，声惨寒蛩，惊回羁思如麻。庾信多愁，有中宵清梦，迢递还家。楚水绕天涯。黯销魂、几度栖鸦。对绿橘黄橙，故园在念，怅望归路犹赊。此情吟不尽，被西风、吹入胡笳。目极黄云，飞渡处、临流自嗟。又斜阳，征鸿影断，夜来空信灯花。"
"买陂塘/摸鱼儿 其二 兵后过旧游","宋末元初","刘埙","倚楼西、西风惊鬓，吹回尘思萧瑟。碧桃花下骖鸾梦，十载雨沈云隔。空自忆。漫红蜡香笺，难写旧凄恻。烟村水国。欲闲却琴心，蠹残箧面，老尽看花客。河桥侧。曾试雕鞍玉勒。如今已忘南北。人间纵有垂杨在，欲挽一丝无力。君莫拍。浑不似、年时爱听酒边笛。湘帘巷陌。但斜照断烟，淡萤衰草，零落旧春色。"
"买陂塘/摸鱼儿 其一 与沈润宇、邓元实同赋","宋末元初","刘埙","暮云沈、凄凄花陌，荒苔青润鸳甃。娇红一捻不胜春，苦雨酸雨僝僽。从别后。但暗忆娉婷，几把垂杨蹂。香销韩袖。念莺燕悲吟，凤鸾仙去，空负摘花手。铜铺掩，窥见文窗依旧。筝琶尘暗弦绉。欲圆春梦今犹未，怪得西飞太骤。凝伫久。拟待倩、鸿都羽客寻仙偶。青衫湿透。叹玉骨沈埋，芳魂缥缈，何处酹尊酒。"
"西湖明月引/江城梅花引 用白云翁韵送客游行都","宋末元初","刘埙","江村烟雨暗萧萧。涨寒潮。送春桡。目断京尘，何日听鸾箫。金雀觚棱千里外，指天际，碧云深，魂欲飘。薰炉炷愁烟尽销。酒孤斟、谁与招。满怀情思，任吟笺、赋笔难描。惆怅山风、吹梦老秋宵。绿漾湖心波影阔，终待到，借垂杨、月半桥。"
"临江仙 和陈宪使韵","宋末元初","刘埙","朔雪驱将残腊去，东风放出新晴。绣衣瑞彩照岩城。江天收宿霭，湖水动春声。要净狐嗥并鳝舞，未烦鹤怨猿惊。元龙老气正峥嵘。毫端肤寸润，野烧绿痕生。"
"柳梢青 哀二歌者，邓元实同赋","宋末元初","刘埙","青鸟西沈，彩鸾北去，月冷河桥。梦事荒凉，垂杨暗老，几度魂销。云边音信迢迢。把楚些、凭谁为招。万叠清愁，西风横笛，吹落寒潮。"
"洞仙歌 大德壬寅秋送刘春谷学正","宋末元初","刘埙","津亭折柳，正秋光如画。绕路黄花拥朝马。叹市槐景淡，池藻波寒，分明是、三载春风难舍。军峰天际碧，云隔空同，无奈相思月明夜。薇药早催人，应占先春，休如我、醉卧水边林下。待来岁、今时庆除书，绣锦映宫花，玉京随驾。"
"点绛唇","宋末元初","刘埙","风卷游云，梨云梦冷人何处。一溪烟雨。遮断垂杨路。恨入琴心，能写当时语。愁无绪。泪痕红蠹。犹带香如故。"
"贺新郎 其一 催花呈赵云舍","宋末元初","刘埙","办著春游费。奈狂风吹寒，禁定满城花事。天暝云深时度雨。院落秦筝未试。倩谁趱、杏娇桃媚。韶色三停今过一，只淡黄杨柳装愁思。芳径滑，绣窗闭。玉炉闷炷香温被。忆去年、匆匆胜赏，梦沈烟水。遥望秋千新彩索，难把旧痕重系。待暖入、香红十里。别拥双鸾迎素月，教明年、不恨今憔悴。莺共燕，汝知未。"
"贺新郎 其三","宋末元初","刘埙","醉里江南路。问梅花、经年冷落，几番烟雨。玉骨冰肌终是别，犹带孤山瑞露。想蕴藉、和羹风度。万紫千红羡妒早，羡仙标、岂比人间侣。聊玩弄，六花舞。云寒木落山城暮。忽飘来、暗香万斛，春浮江浦。茅舍竹篱词客老，拟傍东风千树。看好月、亭亭当午。流水村中清浅处，称横斜疏影相容与。时索笑，想应许。"
"贺新郎 其二 答赵清远见寄韵","宋末元初","刘埙","莫笑刘郎老。老刘郎平生，不是山林怀抱。梦里风云翻海岳，觉后狂歌坠帽。叹几度、荒鸡误晓。天际晴云开五色，纵今年、意气犹年少。机事远，有时到。凯歌檄笔凭谁道。对村中、一溪流水，半林斜照。赖有可人堪话旧，时共掀髯绝倒。也来问、衮衣茸帽。聊且问天占百岁，看乾坤、此事如何了。肠断处，春城草。"
"选冠子 送歌者入闽，用月巢韵","宋末元初","刘埙","暝霭迷红，水天笼晓，帆去野潮声急。离鸾独倚，巧燕双飞，忍向东风飘拆。尘销紫曲阑干，筝雁成声，顿成孤臆。叹舟回人远，钿花芗泽，悄无痕迹。憔悴损，俊赏杜郎，多情荀令，欲写别愁无力。闽星南转，江月西沈，空拟梦来今夕。古驿荒村，谁怜腻粉风侵，松蝉云湿。但断魂烟浪，痴看桥西落日。"
"恋绣衾 城南净凉亭赋","宋末元初","刘埙","轻风吹雾月满廊。芙蕖香、飘入隔窗。记旧月、闲庭院，擘碎红、蒙幂晓妆。如今两鬓秋凄恻，负凌波、万顷凄凉。花若惜、刘郎老，倩藕丝、牵住夕阳。"
"浣溪沙 道情","宋末元初","刘埙","已断因缘莫更寻。寻时烦恼不如心。从今休听世间音。鸾梦渐随秋水远，鹤情甘伴野云深。隔楼花月自阴阴。"
"烛影摇红 月下牡丹","宋末元初","刘埙","院落黄昏，残霞收尽廉纤雨。天香富贵洛阳城，巧费春工作。自笑平生吟苦。写不尽、此花风度。玉堂银烛，翠幄画阑，万红争妒。那更深宵，寒光幻出清都府。嫦娥跨影下人间，来按红鸾舞。连夜杯行休驻。生怕化、彩云飞去。酒阑人静，月淡尘清，晓风轻露。"
"惜馀春慢/选冠子 春雨","宋末元初","刘埙","玉勒丝鞭，彩旗红索，总向愁中休了。偏怜景媚，为甚愁浓，都为雨多晴少。桃杏开到梨花，红印香印，绿平幽沼。也无饶、红药殿春，更作薄寒清峭。尘梦里、暗换年华，东风能几，又把一番春老。莺花过眼，蚕麦当头，朝日浓阴笼晓。休恨烟林杜鹃，只恨啼鸠，呼云声杳。到如今，暖霭烘晴，满地绿阴芳草。"
"清平乐 赠教坊乐师","宋末元初","刘埙","铿金戛玉。弹就神仙曲。铁拨鹍弦清更熟。新腔浑胜俗。教坊尽道名师。声华都处俱知。指日内前宣唤，云韶独步丹墀。"
"菩萨蛮 其二 和詹天游","宋末元初","刘埙","故园青草依然绿。故宫废址空乔木。狐兔穴岩城。悠悠万感生。胡笳吹汉月。北语南人说。红紫闹东风。湖山一梦中。"
"菩萨蛮 其一 题山馆","宋末元初","刘埙","长亭望断来时路。楼台杳霭迷花雾。山雨隔窗声。思君魂梦惊。泪痕侵褥锦。闲却鸳鸯枕。有泪不须垂。金鞍明月归。"
"谒金门 其四 题吕真人醉桃源像","宋末元初","刘埙","春正媚。闲步武陵源里。千树霞蒸红散绮。一枝高插髻。飞过洞庭烟水。酩酊莫教花坠。铅鼎温温神谒帝。何曾真是醉。"
"谒金门 其二 庆彭教任满","宋末元初","刘埙","花雾暖。红逗海棠开半。毡坐谈经春四换。今朝官正满。好上鳌坡虎观。好近御屏香案。休笑吾侬行色缓。待君来作伴。"
"谒金门 其一 题建昌城楼","宋末元初","刘埙","云薄薄。人静黄梅院落。细数花期并柳约。新愁沾一握。梦醒从前多错。寄恨画檐灵鹊。明月欲西天寂寞。魂销连晓角。"
"谒金门 其三","宋末元初","刘埙","眉月小。红烛画楼歌绕。唱到刘郎频笑道。古词今恰好。深夜银屏香袅。明日雕鞍尘杳。一饷春风容易晓。三生思不了。"
"湘灵瑟 故妓周懿葬桥南","宋末元初","刘埙","酸风泠泠。哀笳吹数声。碎雨冥冥。泣瑶英。花心路，芙蓉城。相思几回魂惊。肠断坟草青。"
"意难忘 咸淳癸酉用清真韵","宋末元初","刘埙","汀柳初黄。送流车出陌，别酒浮觞。乱山迷去路，空阁带馀香。人渐远，意凄凉。更暮雨淋浪。悔不办，窄衫细马，两两交相。春梁语燕犹双。叹晓窗新月，独照刘郎。寄笺频误约，临镜想慵妆。知几梦，恼愁肠。任更驻何妨。但只怜，绿阴匝匝，过了韶光。"
"满庭芳 春日过城东旧游","宋末元初","刘埙","帘卷疏棂，楼平危堞，几回笋玉凭阑。觅花呼酒，更共理哀弹。暖日柔风好景，行云绕、莺燕翩翻。谁知道，冶游重到，已赋解连环。乘云，行处去，花深隔院，应恨春闲。但紫骝嘶度，时望重关。长恨江楼柳老，女郎腰、又负眠三。东城路，一回一感，愁见月儿弯。"
"醉太平 黄南山县寄所寓","宋末元初","刘埙","琼楼几间。瑶徽几弹。觅花声绕回阑。悄微闻佩环。帘栊昼闲。炉薰昼残。午风摇曳屏山。露裙红一班。"
"句 其二","宋末元初","刘埙","水绕桃源堤上下，花迷金谷路高低。"
"句 其一","宋末元初","刘埙","羽纛金章映坐狨。"
"书灯 其二","宋末元初","刘鉴","玉楼夜费烛荧荧，祗得眼前歌舞明。照破三千年外事，书生元不用长檠。"
"月岩","宋末元初","刘鉴","世事从来满则亏，十分何似八分时。青山作计常千古，只露岩前月半规。"
"见率斋王廉使 其七","宋末元初","刘鉴","平生怪怪复奇奇，一字何曾乐得饥。太白枉承金殿召，浩然空负玉堂知。"
"见率斋王廉使 其三","宋末元初","刘鉴","人物东南又一初，甲田气运恰相符。王通今日经重续，关朗当年筮不诬。"
"见率斋王廉使 其一","宋末元初","刘鉴","渡孟升陑未岁馀，访箕问虺即求书。从来文武相经纬，正在朝廷妙卷舒。"
"谒萧小山 其二","宋末元初","刘鉴","一水凝寒棹不开，几人于此欲船回。思君却有扁舟兴，半夜直冲风雪来。"
"谒萧小山 其一","宋末元初","刘鉴","一冬晴暖春相似，欲叩吟关未有诗。折得梅花装担了，起程还是雪飞时。"
"上尚郎中 其一","宋末元初","刘鉴","先生名姓重金台，一路春风手挽回。黄阁自应调鼎去，青原犹为算舟来。雪晴和风千家满，云放天光万里开。毕竟济川须用楫，鞯车行看虎符催。"
"上尚郎中 其二","宋末元初","刘鉴","六合阴沉一样云，行人白昼亦黄昏。贪财吏似方山犬，逃命民如入峡猿。典到琴书犹小事，卖抛田产更销魂。先生明共霜台月，照彻茅檐几泪痕。"
"上尚郎中 其三","宋末元初","刘鉴","衰年何用响铮铮，一错元来铸不成。为役谁怜烛之武，浮言枉累铁元城。铄金有口难从众，轑釜无羹枉怨兄。一点红炉属君手，放教跃冶要分明。"
"书灯 其一","宋末元初","刘鉴","一点兰膏数寸心，小窗伴我夜沈沈。煖分青燄藜烟细，喜动红光花意深。洞见苦心归典策，照残幽梦入寒衾。他时富贵不相弃，移上长檠伴醉吟。"
"见提举蔡涧松","宋末元初","刘鉴","今人标致古心胸，吉士依归有涧松。白发半头身欲鹤，苍髯千丈气如龙。三年博士留韩愈，十载中郎老蔡邕。根脚青原培植久，蓬莱行上最高峰。"
"和率斋王廉使三首 其三","宋末元初","刘鉴","试手东风第一杯，一番人物萃欧梅。曳裙昔惮王门峻，振铎今逢孔席开。送酒马军江上去，持书驿使陇头来。斯文未坠重增气，燕饭犹胜愧有台。"
"和率斋王廉使三首 其二","宋末元初","刘鉴","试手东风第一杯，南冠久挂市门梅。贤遣在野时曾闭，道大如天运复开。江左人传茂弘相，河汾士喜仲淹来。深衣增重逾貂暖，立到天花雨满台。"
"和率斋王廉使三首 其一","宋末元初","刘鉴","试手东风第一杯，士如侯栗与侯梅。润之春雨根方茂，悴以秋霜花肯开。昔有两生增鲁重，今闻四皓为刘来。圣朝礼乐须三代，接武行看上曲台。"
"挽罗榷院子远二章 其二","宋末元初","刘鉴","不谓悬弧旦，翻成属纩期。死同生一视，吊与贺相随。灵运先成佛，刘叉懒说诗。西风吹独树，谁谱凤鸣枝。"
"挽罗榷院子远二章 其一","宋末元初","刘鉴","万石家居最，清修却似贫。赋中前进士，诗里谪仙人。连疏西湖上，扁舟颖水滨。一从书乙亥，岁岁两眉颦。"
"梅四首 其四","宋末元初","刘鉴","天花夜半落溪傍，傍有狞然为取将。擎爪仰空呈洁白，掀髯倒地觅昏黄。修鳞月下霜同色，败甲风前雪有香。欲起补之图影看，生愁飞入水中藏。"
"梅四首 其三","宋末元初","刘鉴","除香除影赋梅花，方许诗中擅作家。怕俗似嫌羔作酒，高人颇称雪煎茶。参横屋角霜初下，人倚阑干月欲斜。夜冷玉肌愁入骨，金壶移入伴窗纱。"
"梅四首 其二","宋末元初","刘鉴","破荒玉雪粲烟村，倚竹无言独断魂。三弄直须琴对越，一寒安用酒温存。家风巢许堪同社，心事夷齐可共论。应出缤纷几红紫，一枝开处自乾坤。"
"梅四首 其一","宋末元初","刘鉴","休说逋仙两句工，冰瓯涤笔别形容。清标骚客风前立，素面仙姝月下逢。山店霜寒香扑马，溪桥水浅影如龙。一□尽是寒凝结，金鼎无盐味更浓。"
"谒萧大山","宋末元初","刘鉴","阿统遥知是乃宗，作诗工似选诗工。写成判语皆吟笔，翻得离骚再国风。共喜横渠传有弟，久誇坡老学如翁。世间师友多零落，今在庭闱诺唯中。"
"见率斋王廉使 其五","宋末元初","刘鉴","使星来照鹭边沙，王郎皇皇远有华。尽起绮园山个里，更招温石水之涯。"
"贺周总管耐轩迁居回任 其二","宋末元初","刘鉴","袖诗两度出山扉，到得城来与愿违。南浦绿波凝望久，东山零雨喜公归。疏梅斗雪增新洁，乔木参天长旧围。重对门墙帘定卷，春风贺厦燕栖依。"
"贺周总管耐轩迁居回任 其一","宋末元初","刘鉴","就第开藩自古难，旌门累世况团圞。肯邀父老为邻舍，更约交游说岁寒。千里春风棠蔽芾，一窗秋月竹平安。乡人乡饮推乡贵，祗作平时样子看。"
"寄朱约山","宋末元初","刘鉴","岁晚江空烟水寒，枫林叶落楚天宽。苦无雁足书难寄，作尽鸢声吟未安。晋帖临成思入石，《离骚》读罢拟栽兰。老来绝被梅花恼，后会君应笑我孱。"
"登黄鹤楼","宋末元初","刘鉴","西风吹我登黄鹤，白云半在阑干角。题诗不见旧时人，惟见青山俯城郭。萋萋芳草鹦鹉洲，江水衮衮来无休。岁月俯仰成春秋，古人今人无限愁。"
"题静轩","宋末元初","刘鉴","径深寂寂锁苔茵，此地不生车马尘。梦断瑶台惟有竹，棋声花院似无人。蛛因门闭牢穿网，鹊悟枝乾自采薪。祇道乾坤大如许，不知天地又新春。"
"题醉月亭","宋末元初","刘鉴","采石江头李太白，狂不奈烦宫锦窄。赤壁矶下苏东坡，一叶泛泛凌风波。当时有月并有酒，和酒和月吞入口。酒肠得月冷于冰，化作瑰辞喧宇宙。两首赋，百篇诗，千秋万古称绝奇。两翁不作归来鹤，玉宇琼楼寒漠漠。若得长江变泼醅，少住人间亦差乐。望圆晦缺秋复春，古来明月今来人。我时举酒问明月，月亦团团应不得。铁如意，玉唾壶。我歌君和声呜呜，烂醉起舞嗔人扶。问影莫是李与苏，月中仙子知得无。"
"贺新郎 贺臞翁倅生曾孙","宋末元初","刘鉴","曾作莺迁贺。道玉皇、久敕薇垣，分君星颗。只待好年好时日，约束东风吹堕。到今日、看来真个。恰好丁年翁七十，五云间、太乙吹藜火。青一点，杉溪左。太翁阴骘天来大。后隆山、层一层高，层层突过。簪绂蝉联孙又子，眼里人家谁那。算只有、臞翁恁么。孙陆机云翁卫武，便履声、毡复尚书坐。拚几许，犀钱果。"
"满江红 上元呈徐静观","宋末元初","刘鉴","袅袅春幡，恰十日、又逢元夕。人正在、景清堂上，金樽娱客。蜡炬红摇花外竹，宝香清透梅边石。听儿童、父老说青原，东风国。平易政，人皆悦。真实念，天知得。想旌旗一路，又添春色。满眼变成金色界，举头身近琼楼月。问明年、何处著鳌山，蓬莱北。"
"千松图","宋末元初","吕徽之","五百居东五百西，枝枝叶叶压云低。自从老鹤归来后，不许閒禽杂乱啼。"
"冬景","宋末元初","吕徽之","斗室萧萧日晏眠，疏狂惟与懒相便。寻常甲子无心记，看到梅花又一年。"
"守犬","宋末元初","吕徽之","风恬月朗眠花影，吏不敲门门恰静。何事猛然吠一声，有人来汲门前井。"
"红梅","宋末元初","吕徽之","疏影离奇色更柔，谁将红粉点枝头。牧童睡起朦胧眼，错认桃林欲放牛。"
"咏雪用滕字韵","宋末元初","吕徽之","天上九龙施法水，人间二鼠齧枯藤。鹜鹅声乱功收蔡，蝴蝶飞来妙过滕。"
"秋景","宋末元初","吕徽之","商声早已到梧桐，夜气生凉湛碧空。閒倚小窗待明月，紫箫吹彻木犀风。"
"壶蜂","宋末元初","吕徽之","长日融和舞细腰，谁家庭院不相招。江皋二月斜风急，拚逐飞花过短桥。"
"绿萍","宋末元初","吕徽之","密密绵绵满草堂，不容红日下沧浪。却因风扫沾泥土，燕子衔来上画梁。"
"又赋昙字韵","宋末元初","吕徽之","万里关河冻欲含，浑如天地尚函三。桥边驴子诗何恶，帐底羔儿酒正酣。竹委长身寒郭索，松埋短发老瞿昙。不如乘此擒元济，一洗江南草木惭。"
"夏景","宋末元初","吕徽之","竹几藤床石砚屏，薰风帘幕篆烟清。空斋数点黄梅雨，添得芭蕉绿满庭。"
"题画梅赠黄君","宋末元初","吕徽之","黄君画梅天下奇，枝枝笔底如龙飞。干盘屈曲苍苔古，老树顷刻生光辉。婆娑月下弄清影，更有幽香袭诗境。地僻从无车马尘，间关翠禽啼梦冷。"
"西湖","宋末元初","汤仲友","山色波光步步随，古今难画亦难诗。水浮亭馆花间出，船载笙歌柳外移。过眼年华如去鸟，恼人春色似游丝。六桥几见轮蹄换，取乐莫辞金屈卮。"
"虎山","宋末元初","汤仲友","虎是何年踞，名存迹已亡。塔从林外出，山向寺中藏。池暗生寒气，台空旁夕阳。更无人吊古，来祇为春茫。"
"游洞庭","宋末元初","汤仲友","寒色满空山，翛然一径闲。鸟啼黄叶外，人度翠峰间。古殿藏云气，唐碑带藓斑。未穷幽绝处，兴尽忽思还。"
"葛岭贾似道园池","宋末元初","汤仲友","檀板歌残陌上花，过墙荆棘刺檐牙。指挥已失铁如意，赐予宁存玉辟邪。败屋春归无主燕，废池雨产在官蛙。木棉庵外尤愁绝，月黑夜深闻鬼车。"
"题惠山寺","宋末元初","汤仲友","梁溪停短棹，带月步西关。路尽忽逢寺，松多不见山。岩腰云殿古，洞口石泉闲。到此正吟苦，秋声满树间。"
"枫桥","宋末元初","汤仲友","出城才七里，地僻罕曾过。孤塔临官路，三门背运河。钟鸣惊宿鸟，墙矮入渔歌。醉里看题壁，如今张继多。"
"陆君实挽诗 其一","宋末元初","汤炳龙","七日阴霾事可知，楼船鱼贯果谁为。人心自感兴元诏，天意难同建武时。黄屋朔风那有济，角巾东路觉无期。公为万古纲常计，儿女扳船不暇悲。"
"陆君实挽诗 其二","宋末元初","汤炳龙","间关海岛岂谋身，婴臼存心力不能。天上龙章空结梦，人閒鱼腹了中兴。英雄一死从君父，忠义遗编托友朋。万里楚魂招不得，诗成惟有泪沾膺。"
"题江贯道百牛图","宋末元初","汤炳龙","我本山阳田舍叟，家有淮南数千亩。江南倦客老不归，此田多为势家有。犹记少年学牧时，去时日出归日西。我生衣食仰此辈，爱之过于百里奚。祗今辛苦耕砚席，无处卖文长绝食。卷中邂逅黑牡丹，相逢喜是曾相识。负郭无须二顷田，一双栗角能几钱。数口之家便可饱，要如此图知何年。平生富贵非所愿，城府近来尤可厌。何时倒乘牛背眠东风，胜如仰看宣明面。"
"题晋王大令保母帖","宋末元初","汤炳龙","曹娥洛神遍堪舆，保母后出争澜趋。一时耳目喜新异，九原谁复哀意如。世人重艺不重义，每以好奇夸好事。集古金石半丰碑，逝者似为书者累。八百馀载四字全，政同悬崖三百年。王畿不悟王元象，不如果也能兴怜。但道青毡故家物，肯因陵谷怜枯骨。耳孙犹尔况他人，崇韬安生何可忽。昭陵之盗犹兰亭，必无可欲乃妥灵。黄閍前车已如此，安保金蝉之墓终弗毁。"
"大水后得雪 其一","宋末元初","牟巘","便涓飞洒又何佳，得得来寻贫士家。破屋青灯才一黍，荒园老树忽千花。酒逢寒夜饶偏贵，诗出穷人矫转誇。两月儿书浑未到，定应行脚更天涯。"
"大水后得雪 其二","宋末元初","牟巘","萧条篱落胜于村，还径人稀早闭门。过眼风花才一瞥，到头石笋只双蹲。何妨岁恶诗仍好，那笑炉空火自存。笑咏车斜徵雪事，诸君本本又元元。"
"次韵八咏楼","宋末元初","牟巘","八咏楼中景，都从笔下收。使君容此客，诗卷重于舟。我颇曾三至，君应倍四愁。潇湘与章贡，千古只同流。"
"次韵无党留别","宋末元初","牟巘","涛波万木撼新秋，却笑茅庐似叶舟。我但萧疏眠颍尾，君方矍铄向壶头。早凉已喜无残暑，老别当须似壮游。黄木扶胥最奇处，想留句子待浮洲。"
"次韵王寅甫","宋末元初","牟巘","共惜馀春赋式微，莫教当饭失苗藜。行行直度南云北，得得还寻东院西。白发已应随日长，黄鹂更与尽情啼。试哦小雨轻埃句，绝胜前村滑滑泥。"
"次韵寄卫山斋","宋末元初","牟巘","蜀客嗟留落，甘为学圃迟。年华空自老，心事复谁知。未有盍簪日，还须上冢时。绪馀何足论，相对但期期。"
"春雪","宋末元初","牟巘","一冬祇辨作严寒，剪水飞花事竟难。闭户不知春意动，扑窗忽觉雨声乾。颇闻万事正云集，何处一蓑如画看。但喜畦蔬得苏醒，从今小摘有馀欢。"
"答术者","宋末元初","牟巘","贤关夙多士，子独抱遗经。衣尚旧时褐，眼谁今日青。直须行万里，未许赴三星。会友诵佳句，等閒生鹤翎。"
"长江图","宋末元初","牟巘","汉川影落鹦鹉洲，金山钟到多景楼。老龙几载卧寒碧，中间不断万古流。晚来雪浪大如屋，澎湃舞我一叶舟。舟移岸转知何处，离离烟草令人愁。说与渠侬莫倚柁，转帆别浦盍少休。此图此景俱可惜，展玩不足空白头。家在江水发源处，何时还我旧菟裘。"
"次史德载韵示诸孙","宋末元初","牟巘","我家无绛帐，贫贱人所弃。忽闻唔咿声，老怀倍欢喜。比邻亦惊怪，捩眼不敢睨。先生史鱼直，自谓骨不媚。珠玉在短褐，深藏未轻市。而况门阀高，指不屈第二。肯应童蒙求，为尔觉昏昧。袖中一卷书，传之自名世。尔幸近得师，盍勉从学志。人品分中下，教法初无异。采芑复采芑，我田自新美。那似斥卤滨，弥望荒白苇。短园围败屋，不见花药丽。赖此小窗明，晴光开霮䨴。日长书好读，所讲先孝悌。泥牛共土狗，勿复事嬉戏。后池蒲稗深，竟日群蛤吠。也勿向池边，照影如孔翠。低头勤笔砚，翻墨满裾袂。男儿十四五，年纪非幼稚。不妨笑阿翁，愦愦长如醉。先生有雪霜，严威不汝霁。今朝发长吟，闭门苦觅句。老年谢丸药，殆似陈无己。区区古人心，今人知者几。平生颍川教，不作功名计。但令本根在，浮华终易燬。"
"次本斋韵 其一","宋末元初","牟巘","七十八春华发老，斡旋文鼎力犹堪。品题人物多成传，管领溪山尽属衔。了不安排方是适，本无全缺又何惭。誇传析国睢阳冠，五字新诗落枕函。"
"次本斋韵 其二","宋末元初","牟巘","怪底膺门稚子欢，倒衣迎拜病犹堪。喜看诗卷牛腰大，惭说踏车鸦尾衔。风谊薄云谁得似，云泥被径我增惭。新年精力知强健，酬答端能日百函。"
"次韵仲实秋夜","宋末元初","牟巘","空庭两犀株，吹香满前轩。颇疑顾虎头，幻此金粟繁。或是乘鸾女，月窟分天根。更与泻浩露，尽洗蜂蝶喧。苦无好事者，为我载一尊。而我子张子，古谊夙所敦。肯将新诗句，到我罗雀门。何殊小山赋，欲招楚客魂。犀首累佩印，陋矣不足论。老我罕出户，东墙甘曝暄。应同花下醉，式副我愿言。"
"次韵程晋辅","宋末元初","牟巘","一宿蘧庐托，百事弁髦弃。平生意何如，犹动沾沾喜。我喜在丘壑，富贵非所睨。况子好山居，泉甘野芳媚。鹿门时上冢，了不慕城市。或嫌人村远，知一未知二。试看近市者，事夺纷梦寐。正堕胶网中，辗转误身世。举手谢逋客，士固各有志。结习奈已深，坐上漫同异。山空阴绿净，长日惟宜睡。夜半呼僮奴，发火燃枯蒂。满纸诗已成，文采一何丽。墨池涨玄云，晴窗蔼微霨。自子来此山，与山相昆弟。又将三昧手，于焉小游戏。向来蜀之日，往往召狺吠。逌尔付一噱，千载息攘袂。变灭今安在，但有山绕翠。可怜七十翁，嬉遨尚童稚。坐闻酒如川，留客烂漫醉。亦思翩然去，芒屩踏初霁。就林煨短茁，带泥落花蕊。清绝恐无分，得已吾欲已。那堪迫暮末，来日能馀几。城外土馒头，区区诚过计。卓哉荷插翁，旷达未可毁。"
"别赵子昂","宋末元初","牟巘","粉省星郎蹋晓班，暂随使传走日间。荆州利得习凿齿，江左今称庾子山。君意颇为莼菜喜，人情争羡锦衣还。但怜老病匆匆别，白发如何更可删。"
"柏生两石间千岁终不大韩子则欲移之平地以遂其生柏生两石间天命本如此苏子则欲安之石间以全其生二说若异然韩子爱惜人物以有用者也故又曰伤根柏不死千丈不难至苏子爱惜名节以自保者也故曰虽云生之艰与石相终始爱柏一也虽然处险难而出险尤难金华倪君老儒也以柏山自号因取二公意赋诗寄之","宋末元初","牟巘","柏生两石间，平地盍移置。平地岂不好，又恐伤生意。两翁为柏谋，其虑各已至。受命独也正，固与凡木异。夷险犹尔殊，而我本一致。但能全其天，所择不在地。我闻柏山名，抱艺久不试。自种秋柏实，离离满山翠。石碍曾不伤，地平亦不肆。岁月渐婉娩，冰雪几凌厉。此柏初不知，老大见根柢。一笑谢两翁，何省为荣悴。"
"倒撑鱼船上滩图","宋末元初","牟巘","倒撑鱼船逆上溪，六鹢过宋风退飞。吕梁悬瀑行越之，滟滪如象人西归。一笑恬视险与夷，同波委顺未必非。"
"道士号庭梅为赋此","宋末元初","牟巘","苦把庭梅劣野梅，庭梅元自野梅来。肯辞台鼎当年贵，直向丹田内景开。山意浓时还耐看，道根孤处更深培。玄机参透何分别，猛拊阑干一笑回。"
"德清孙氏和乐秀明堂","宋末元初","牟巘","人生致足乐，莫如令兄弟。绰绰而有裕，其中自春意。龟溪有二孙，能笃友于义。同居五十载，阖门数百指。几微无间言，轮囷有和气。粤从鸿雁散，惟恐棠棣废。欲挽古道回，兹事良非易。亦既成新居，始得遂初志。和乐揭高扁，秀明屹对峙。怡然两白发，埙篪伯仲氏。子孙皆雍睦，闾里亦顺悌。复如无事时，难得真可贵。唐史传孝义，颇记张刘李。迹其屡易世，往往干戈际。义风不少衰，大书乃无愧。嗟哉广明后，旌命曾弗至。虽有笃行者，谁为纪姓字。我闻二孙名，不觉为之喜。两记信实录，联名尽名士。先见众论公，必得一行史。行看表门闾，乡邦誇盛事。我诗甚鄙拙，愿尔多寿祉。"
"千秋岁 寿黄倅","宋末元初","牟巘","平分敏手。更觉山城小。聊岸帻，时舒啸。当年湓浦月，偏照香山老。头未白，而今半百才逾九。共说东园好。问春馀多少。红药晚，金沙早。花须风日耐，人看功名久。催洗盏，对花一笑为君寿。"
"木兰花慢 饯公孙倅","宋末元初","牟巘","山城如斗大，君肯为、两年留。问读易堂前，翛然松竹，留得君不。天边乍传消息，趁春风、归侍翠云裘。留取去思无限，江蓠香满汀洲。不妨无蟹有监州。臭味喜相投。怪底事朝来，骊歌催唱，唤起离愁。羡君戏衫脱却，一身轻、无事也无忧。昨夜梦随杖履，道林岳麓同游。"
"水调歌头 寿福王","宋末元初","牟巘","叔父茅封贵，先帝棣华亲。平生为善最乐，夙德宛天人。玉叶金枝方茂，瑶沼丹壶如画，光景镇长新。五福一日寿，万象总皆春。正秋分，记初度，绂缠麟。传宣来自绛阙，瑞采蔚轮囷。乐有钧天九奏，尊有仙家九酝，翠釜紫驼珍。笑把南山指，还以祝严宸。"
"水调歌头 寿洪云岩","宋末元初","牟巘","表海归来后，眠食喜清安。身轻于鹄，上下山北与山南。何必交梨火枣，自是霜筠雪柏，岁晚越坚完。摩诘本无病，微笑指蒲团。天有意，留一老，殿诸贤。平生出处何似，试把二苏看。惟有黄门最贵，况是庞眉寿□，九秩阅人间。持此为公寿，即是寿元元。"
"念奴娇 寿洪云岩","宋末元初","牟巘","山之天目，蔚苕峣、第一最佳泉石。见说老龙高卧处，正拥深深寒碧。独閟云扉，人思霖雨，未许无心出。苍崖赤子，而今谁为苏息。昨夜凉透西风，玉绳晚澹，喜见归鸿入。十二虚皇凝伫久，飞下陆离宸画。绣卣使名，洪枢衔位，催缀新班立。旗常婀娜，要陪沙路清跸。"
"贺新郎 寿洪云岩","宋末元初","牟巘","云拥油幢碧。眷蓬莱、宿缘一纪，竟须公出。上界清高仙地位。耿耿为民还切。此自是、平生愿力。雨后新飙凉如濯，喜湖山、千里皆生色。便乘此，问阊阖。殷勤好与摩铜狄。炯精神、依然未老，鹤标龟息。造物生贤非无意，偏近中元时节。试记取、平园莱国。况有盘洲当家样，酉年秋、拾级升枢极。继盛事，看今日。"
"渔家傲 送张教","宋末元初","牟巘","病枕逄逄惊晓鼓。那堪送客江头路。莫唱骊驹催客去。风又雨。花飞一片愁千缕。折柳凄然无胜语。加餐更把篝衣护。泥滑篮舆须稳度。云飞处。亲闱安问应旁午。"
"满江红 寿赵枢密","宋末元初","牟巘","七荚新春，问底事、以人为日。记贞观、郑公恰至，名因人得。况是今朝生上相，老天著意尤端的。便唤为、人日岂徒哉，公人杰。宇宙要，公扶植。善类要，公收拾。愿我公千岁，长陪丹极。山立扬休人正健，耐寒彩胜篸华发。看年年、天际不曾阴，真奇特。"
"鹧鸪天 寿何簿乃尊","宋末元初","牟巘","鸠杖庞眉鹤发仙。诗中有史笔如椽。爱莲自是平生趣，吟到梅花晚更坚。珍九鼎，食万钱。谁如有子彩衣鲜。蜀陈旧事君须记，贵盛还当具庆年。"
"三禽 其一","宋末元初","牟巘","何处飞来把修竹，数声圆活梦还惊。雨鸠那解知人意，寂寞梨花雨又晴。"
"三禽 其二","宋末元初","牟巘","风里空馀碧玉柯，离离秋子不胜多。莫教却向人间语，金井银床愁奈何。"
"己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄稚呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉 其三","宋末元初","牟巘","五神萃止足精神，迅发风霆一欠伸。能事莫嫌相迫促，门前多少望霓人。"
"己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄稚呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉 其七","宋末元初","牟巘","龙辀欲驾已多时，父老遮留一日迟。秋菊寒泉何以报，精勤更写送神诗。"
"己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄稚呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉 其六","宋末元初","牟巘","眼前物意颇昭苏，未省郊原遍也无。更觅洗车三日雨，普教大地活焦枯。"
"己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄稚呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉 其四","宋末元初","牟巘","老火犹骄气蕴隆，炉香爇罢日方中。片云忽卷天河落，顷刻难名造化功。"
"己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄稚呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉 其一","宋末元初","牟巘","休休早稻已焦卷，晚稻摇风更可怜。枯尽百源无一滴，老龙何处卷云眠。"
"予方卧病税院刘君以画梅坚索诗口占遣之","宋末元初","牟巘","今年四野赤如赭，安有吟情到此花。何况病夫空百妄，只于真实认根芽。"
"方竹杖","宋末元初","牟巘","此君久不见，岁晚伴华颠。直节要到底，勿论方与圆。"
"月轩","宋末元初","牟巘","坐叹冰轮吐复吞，长风忽为拂霾昏。褰开万里无纤翳，到处人家月满轩。"
"丘咏涯","宋末元初","牟巘","圣道洋洋陋百家，就其浅矣咏其涯。直须办取槎乘去，未许当年海若誇。"
"右军书裙帖","宋末元初","牟巘","戏将墨妙写烟云，晓起惊呼失素裙。尽洗当年羞涩态，从今不比旧羊欣。"
"四安道中所见 其十八","宋末元初","牟巘","落落长松不许年，轮囷扳斡欲参天。流肪已化为神物，枉损苍鳞亦可怜。"
"四安道中所见 其八","宋末元初","牟巘","依约茅茨傍翠微，炊烟孤起半开扉。早禾趁日连耞闹，老荚争风拍板飞。"
"四安道中所见 其五","宋末元初","牟巘","生怕秋虫稻把稀，腰镰争出傍晴辉。尻高首下泥中鹤，啄得黄云尽始归。"
"四安道中所见 其十九","宋末元初","牟巘","姑溪小队带薰风，笳鼓欢迎鹤发翁。三十九年成一梦，几多陈迹泪痕中。"
"四安道中所见 其三","宋末元初","牟巘","一溪百折渡复渡，寻日如行纠篆中。自叹劳生欲飞去，琴高借我赤鲩公。"
"四安道中所见 其二十三","宋末元初","牟巘","中秋有约竟须归，未到家时月已随。不合尽情看到晓，今宵杀漫雨垂垂。"
"四安道中所见 其十五","宋末元初","牟巘","可是茅冈太无赖，苦要钱足刺船行。却闻官路相将近，便觉山舆陡顿轻。"
"四安道中所见 其十一","宋末元初","牟巘","薄酒三杯醉不成，雨敲疏瓦见分明。破衾判作空阶滴，滴到乾时也解晴。"
"四安道中所见 其二十一","宋末元初","牟巘","支离病骨倦泥行，拟向蓬窗睡到明。绕鬓秋蚊故相恼，更求底物是亲情。"
"四安道中所见 其十二","宋末元初","牟巘","听得荒鸡第一鸣，吹灯发火饭初成。衣囊减尽浑无裌，又是萧萧带雨行。"
"四安道中所见 其二十二","宋末元初","牟巘","亭亭明月无人伴，一意孤行天地间。怜我扁舟连夜发，肯分清影到苍湾。"
"四安道中所见 其十六","宋末元初","牟巘","千山过尽又行脚，惭愧道人看客勤。裹得白云欲相赠，一瓯茶复白于云。"
"四安道中所见 其一","宋末元初","牟巘","苍凉初日破林霏，几度言归今得归。兀兀篮舆续残梦，门前儿女挽人衣。"
"四安道中所见 其十四","宋末元初","牟巘","人向长安渡口归，长安不见但云霏。只应白鹭曾相识，船到前头更不飞。"
"四安道中所见 其十七","宋末元初","牟巘","斧斤不贷老根株，素节苍皮委路隅。忆昨此中逃午暑，前知愧不及尧夫。"
"四安道中所见 其二十五","宋末元初","牟巘","归途拟向城中去，论旧翻惊人已非。怅望敬亭烟雨外，平生漫说谢玄晖。"
"四安道中所见 其六","宋末元初","牟巘","狭路倾敧下涧隈，归牛忽带夕阳来。狂遮瞪视浑无奈，凭仗谁人拽鼻回。"
"四安道中所见 其二十","宋末元初","牟巘","每羡向平婚嫁了，恣游五岳可曾回。也应未断尘缘在，依旧挑包入浙来。"
"四安道中所见 其十","宋末元初","牟巘","千颗丰融怕日侵，楮生调护贵于金。直须待折囊封了，方见冰霜一片心。"
"四安道中所见 其十三","宋末元初","牟巘","崎岖踏破布行缠，负米担盐似蚁缘。为羡生涯随处足，五湖鲑菜范公船。"
"四安道中所见 其二十四","宋末元初","牟巘","儿能忍渴留佳酝，我亦开包得快梨。自笑初无泥可洗，颓然还得醉如泥。"
"四安道中所见 其二","宋末元初","牟巘","分明路入茶山去，唤起昏昏嗜睡翁。共笑翁来已差晚，珍芽秀甲老秋风。"
"四安道中所见 其七","宋末元初","牟巘","纷惹多岐意转猜，若为误向此中来。平生不作穷途叹，途若穷时一笑回。"
"四安道中所见 其四","宋末元初","牟巘","何事区区外谍光，五浆先馈岂其当。尽渠争炀仍争席，物我而今已两忘。"
"次韵洪帅喜雨 其二","宋末元初","牟巘","感孚妙处捷风雷，造化于人岂远哉。见说商霖一尺字，向前车马待公来。"
"约家性存 其一","宋末元初","牟巘","春风小语记怀岷，二十年中臂屈伸。白发遗民几人在，重来老鹤更精神。"
"约家性存 其二","宋末元初","牟巘","萧条今尚有谁来，老尽荒庭一树梅。多谢高情肯相过，冲寒自起扫苍苔。"
"希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵 其九","宋末元初","牟巘","怜彼武昌柳，摇落向江潭。虚名竟何益，北斗与箕南。"
"张敞画眉图","宋末元初","牟巘","眉妩臣罪小，君王一笑休。明日章台路，便面越风流。"
"和本斋止酒 其六","宋末元初","牟巘","病馀井臼不任劳，欲饮无钱可是高。一笑犹堪谁空腹，少陵诗里学燋糟。"
"和本斋止酒 其三","宋末元初","牟巘","闻公久矣空诸妄，止酒真成一事无。旧说蜜殊惟饮蜜，不妨试候小风垆。"
"和本斋止酒 其一","宋末元初","牟巘","白家老瓦惯从游，和气如春不汝邮。近日更谁嫌外酒，梦成燥吻吸青丘。"
"和本斋止酒 其五","宋末元初","牟巘","酒名真一妙形容，方法传来玉局翁。摇动天关出琼液，澄然不比小槽红。"
"和本斋止酒 其二","宋末元初","牟巘","羡渠痛饮日亡何，一石如髡亦未多。曲米春浓禁不撤，酒肠笑我本无它。"
"和本斋止酒 其四","宋末元初","牟巘","生憎市酒赤如霞，难效当年老阿嘉。一任花前杀风景，破除旧赐小龙茶。"
"和陈无逸中秋风雨 其一","宋末元初","牟巘","身似浮槎何足绊，家同堕甑不须看。枉裁白发三千丈，可奈青泥八百盘。"
"和渔具十绝 其七 灯","宋末元初","牟巘","荧荧枯蚌中，急雪洒不灭。西风明日晴，双花为侬结。"
"和渔具十绝 其九 榔","宋末元初","牟巘","登登远还合，声从何处起。鱼走潜深波，祸在深波里。"
"和渔具十绝 其二 笛","宋末元初","牟巘","卧吹月明里，龙吟鼍打鼓。别是一家风，荻花摆头舞。"
"饯高仁卿农丞奉使还北 其一","宋末元初","牟巘","常平旧法最为良，颇记中丞耿寿昌。此意推行在人耳，肯教丰歉制低昂。"
"饯高仁卿农丞奉使还北 其三","宋末元初","牟巘","别来五度见重阳，草草宾朋共此觞。听得酒边新句子，可人风味故难忘。"
"饯高仁卿农丞奉使还北 其四","宋末元初","牟巘","装轻路稳好兼程，还向鹓班侣隽英。自叶流根谁识此，老农摩腹送馀生。"
"饯高仁卿农丞奉使还北 其二","宋末元初","牟巘","好农使者惯经常，归路西风水国凉。但使人皆歌美稷，故应此即是甘棠。"
"南岳魏监庙曩自请奉祠恬于声利十馀年来益闭户读易人罕识之余托姻且契比来吴惠教五绝笃叙故旧情谊蔼然用韵复寄不足酬盛意 其一","宋末元初","牟巘","人生一世匆匆尔，筵帙亡何已旅酬。南岳垆头芋初熟，等閒知阅几春秋。"
"南岳魏监庙曩自请奉祠恬于声利十馀年来益闭户读易人罕识之余托姻且契比来吴惠教五绝笃叙故旧情谊蔼然用韵复寄不足酬盛意 其四","宋末元初","牟巘","阿囝离鸾嗟嘱耳，谁陪老妇祭瓶盆。二雏幸足宽怀抱，共说河汾有外孙。"
"南岳魏监庙曩自请奉祠恬于声利十馀年来益闭户读易人罕识之余托姻且契比来吴惠教五绝笃叙故旧情谊蔼然用韵复寄不足酬盛意 其二","宋末元初","牟巘","谁知白鹤早登门，遗墨犹馀屋漏痕。师友百年同慧脉，固应自有不云存。"
"南岳魏监庙曩自请奉祠恬于声利十馀年来益闭户读易人罕识之余托姻且契比来吴惠教五绝笃叙故旧情谊蔼然用韵复寄不足酬盛意 其三","宋末元初","牟巘","全真闭户魏不琢，二纪怡然外世荣。留得诗名皮陆集，到君句法有馀清。"
"毗山之居不皆竹也而其所尚友独在竹遂擅此山予观野纵横陈荆扉半启小舟划柳下不觉欣然呼渡径入万竹烟霏中山灵颇怪俗客何自来耶因留诗云 其二","宋末元初","牟巘","山人犹未出山时，风月云烟总为诗。笑问年来间何阔，此盟应有此君知。"
"毗山之居不皆竹也而其所尚友独在竹遂擅此山予观野纵横陈荆扉半启小舟划柳下不觉欣然呼渡径入万竹烟霏中山灵颇怪俗客何自来耶因留诗云 其一","宋末元初","牟巘","指点山居向那边，闭门花木养风烟。邻人不馔苍玉束，一一而今欲造天。"
"相如抚琴","宋末元初","牟巘","不负百年心，琴中托意深。如何浑忘却，犹费白头吟。"
"秋江晚渡图","宋末元初","牟巘","晚来江上鲤鱼风，十里青山一望中。自是欲归人意急，等閒付与济川功。"
"胡孙图","宋末元初","牟巘","山果包已尽，充然两嗛中。雄雌自相命，槲叶老秋风。"
"送李际可婺源学录 其二","宋末元初","牟巘","乃祖当年洗日功，特书赖有紫阳翁。此邦况是渊源地，好玩遗编振绪风。"
"送李际可婺源学录 其一","宋末元初","牟巘","说着琼台气塞胸，天教有子慰孤忠。春秋为喜一经在，兄弟谁知异姓同。"
"送恩上人还云门 其二","宋末元初","牟巘","澈师何处觅遗踪，坐听云门寺里钟。正自年来苦行脚，个中元自有千峰。"
"送恩上人还云门 其一","宋末元初","牟巘","当日亲曾见珙公，如雷辨舌振宗风。分明句句字字是，又向苕川访病翁。"
"送戚性传","宋末元初","牟巘","睢阳书院戚先生，纶也名孙侍从臣。文物相传今几叶，又开讲席淑来人。"
"送萧之刚","宋末元初","牟巘","旬宣幕府得君重，直到千峰尽处回。闻道棠阴春更绿，不妨依旧入东来。"
"送程茂叔 其二","宋末元初","牟巘","真成有子万事足，何况人生七十稀。莫道梅花遮五岭，头轻月朗去如飞。"
"送程茂叔 其一","宋末元初","牟巘","天涯忽送非常喜，阿囝斑衣郎罢前。话尽青灯十年事，床头周易故依然。"
"倦书图 其二","宋末元初","牟巘","谁道春酣雨不禁，蒙笼眼色透云屏。著人花气深于雾，却是三郎睡未醒。"
"倦书图 其一","宋末元初","牟巘","日长偏困校雠人，袖手旁观亦欠伸。一觉黑甜酣午枕，绝怜识字苦劳神。"
"都梁北乡士多好学有向君敏衡者一日访予语甚质气甚夷礼甚虔予心异之间为予言曰家故沅徙也今所居有溪实自沅来乃筑室聚书其上以教子弟因以沅溪书舍名之而其亭则曰无加盖其地旧号无加庄以其东止于石西止于岸南止于路北止于泉也愿有以发之予既为籀右书二颜而向君复以所谓廉崖者谂予予闻此石杰立千尺实峭厉峻削可敬可仰有类乎廉者颇思一至其处摩挲此石以激衰懦而未能也乃各为一解以谢焉 其一","宋末元初","牟巘","书满精庐芷绕门，门前流水出于沅。夫君自得濂溪意，直向沄沄认本原。"
"都梁北乡士多好学有向君敏衡者一日访予语甚质气甚夷礼甚虔予心异之间为予言曰家故沅徙也今所居有溪实自沅来乃筑室聚书其上以教子弟因以沅溪书舍名之而其亭则曰无加盖其地旧号无加庄以其东止于石西止于岸南止于路北止于泉也愿有以发之予既为籀右书二颜而向君复以所谓廉崖者谂予予闻此石杰立千尺实峭厉峻削可敬可仰有类乎廉者颇思一至其处摩挲此石以激衰懦而未能也乃各为一解以谢焉 其三","宋末元初","牟巘","廉崖千仞孰能干，一见令人毛发寒。可以人而不如石，我当为石共衣冠。"
"梦会图 其二","宋末元初","牟巘","洛僧加满九十五，也向香山画作图。况是东坡曾嘱付，寿年多似手中珠。"
"梦会图 其一","宋末元初","牟巘","觉来犹记旧仪型，趺坐无言月满庭。毕竟是因还是想，不妨重举梦斋铭。"
"游高园用前韵 其一","宋末元初","牟巘","蝉声紧唤客回头，依约疏僚去后秋。不是先生新句子，一川云锦费勾收。"
"游高园用前韵 其二","宋末元初","牟巘","尽渠弦索辊春雷，相对清风君子哉。凉观主人归未得，不妨却许蜀人来。"
"舜举马","宋末元初","牟巘","常得奚官剪拂齐，也思骧首一长嘶。好随便面章台去，柳色如烟路不泥。"
"舜举水仙梅五绝 其二","宋末元初","牟巘","檀晕金杯两擅奇，晚风并作一香吹。此中毕竟同还别，付与司南鼻孔知。"
"舜举水仙梅五绝 其一","宋末元初","牟巘","横出一枝谁与并，整青葱佩立多时。窗明几净好风日，移向此中渠不知。"
"舜举水仙梅五绝 其三","宋末元初","牟巘","雪碗冰瓯荐茗时，萧然相与对幽姿。一生肝胆何由俗，时有清风披拂之。"
"舜举水仙梅五绝 其五","宋末元初","牟巘","老逋久共梅同住，好事谁令侑酒仙。变化侯王等閒耳，不堪持到影香前。"
"舜举水仙梅五绝 其四","宋末元初","牟巘","当代涪翁有素评，此花雅合唤梅兄。玉宸殿上重差次，可是诗人许与轻。"
"跋恩上人诗","宋末元初","牟巘","把断风光不许通，坐天目顶月明中。下方雷作婴儿叫，莫是山僧耳太聪。"
"溪边钓船","宋末元初","牟巘","莫出前溪去，随宜下钓钩。风波苦不恶，鲈鳜满船头。"
"猿鹿图","宋末元初","牟巘","野鹿正周张，猿投两臂长。由基方逞巧，何似总相忘。"
"羯鼓图","宋末元初","牟巘","春光一曲透霓屏，红锦绷中养不廷。谁道青峰白雨点，开元宰相也渠听。"
"题四画 其四","宋末元初","牟巘","积雪凝寒不肯融，梅花伫立待春风。嫩波正比鸭头绿，厚叶休嗤鹤顶红。"
"题四画 其三","宋末元初","牟巘","金飙争放木夫容，蘸影清波分外红。玉立前庭一公子，丰标不与俗人同。"
"题束季博山园二十首 其九 小谷帘","宋末元初","牟巘","泉脉十字过，石廉千里通。汲来聊煮茗，风味故应同。"
"题束季博山园二十首 其三 东壑","宋末元初","牟巘","云卧不禁冷，误把岩扃触。翻动若木枝，红光被空曲。"
"题束季博山园二十首 其十二 石桥","宋末元初","牟巘","神仙好狡狯，空飞万里行。石桥小如许，铁杖响彭铿。"
"题束季博山园二十首 其二 瑞雪","宋末元初","牟巘","轮囷肖天巧，沾䨴含雨意。惟应野老知，此是丰年瑞。"
"题束季博山园二十首 其十七 薝卜林","宋末元初","牟巘","都将千石危，化作一林雪。尽日无别香，五月何曾热。"
"题择庵云山图","宋末元初","牟巘","老圆画里也藏机，云抹前山冻不飞。寸许塔尖何处市，扁舟腊日访僧归。"
"题罗御史诗","宋末元初","牟巘","谏草诗篇好护持，又吟蜀井竹西诗。携将高节堂前去，题作云苍也更奇。"
"题高丽字迹","宋末元初","牟巘","片纸殷勤赠跋篇，来从箕子旧朝鲜。六经原不经秦火，好为刊传惠后贤。"
"题戚子云五云图","宋末元初","牟巘","一从鳌去波翻海，梦断蓬莱不可寻。当日五云依约处，有人掩卷自微吟。"
"金南峰隐居图 其二","宋末元初","牟巘","身在山中不见山，却因远看更孱颜。煌煌三秀如堪采，拂石眠云未忍还。"
"题德范弟三香图","宋末元初","牟巘","水仙侑食老逋家，更著江南小白花。三雅如渠好兄弟，众芳未许以肩差。"
"赠东皋讲师 其一","宋末元初","牟巘","飞锡曾闻五台去，云间瑞相是耶非。峨眉清现更奇绝，万里白头吾未归。"
"赠东皋讲师 其二","宋末元初","牟巘","东皋何事字无功，讲罢应知万法空。时枕苕溪作归梦，临平一路藕花风。"
"赠罗竹山术者 其三","宋末元初","牟巘","靴纹纸帐稻畦衲，榾柮地垆煨芋供。此是人间真富贵，莫将轻易许渠侬。"
"赠罗竹山术者 其一","宋末元初","牟巘","此君乃肯与人事，辩舌生风有竹山。何似竹林惟痛饮，嗒然臧否两相閒。"
"赠罗竹山术者 其二","宋末元初","牟巘","鱼须翠碧都抛却，重糈今居卜隐中。门外有来能握粟，为渠满意说年丰。"
"长儿授馆于杭每休暇过仲实家相与谭经析理间则饮酒赋诗为乐今闰秋十四日会于复轩相视而笑曰好天凉月即中秋况今岁两中秋乎乃留饮剧论夜参半蝉联不休情愈郁穆予闻之甚喜因为诗寄之","宋末元初","牟巘","共饮方酣月满楼，剧谈无寐露侵裘。此宵此景应难值，吾婿吾儿亦罕俦。情谊浑如同一姓，风流不负两中秋。绝怜老子婆娑甚，破戒何当大白浮。"
"失题","宋末元初","牟巘","篇章何事等嬉游，尚想挥毫剪烛秋。从古杀青徒自苦，只今醉墨可能求。忽传鹭立沙头句，又见鸿归天外州。襆研去来须猛省，不由自己更谁由。"
"白贲","宋末元初","牟巘","致饰虽云贲则亨，含章内照乃为真。离明外附天光发，艮止中存道体纯。玉质未雕虹贯日，素功后绘物生春。也应笑我元犹白，不比羔羊正直人。"
"岁在丙辰元日立春是时先人守当涂郡斋宾客云集皆用元祐八年东坡和王仲至秦少游诗故事所谓省事天公厌雨回先人笑曰天公省事今乃多事耶今三十有九年矣追念感慨小诗聊记当时笑谈之语","宋末元初","牟巘","忆昨姑溪岁丙辰，老仙元日去班春。当家句子频催客，省事天公却笑人。紫凤天涯今已老，泥牛岁首又还新。笑谈谁记当时选，独立东风倍怆神。"
"次姚子敬简高司丞","宋末元初","牟巘","西风小立对晴川，冷笑人间目圣颠。使事端因荔枝出，归期休在菊花前。平生漫说少陵老，终日谁陪上界仙。应是杜中鸥与鹭，诗情比旧更依然。"
"次韵","宋末元初","牟巘","大海相环宛一洲，浮沤乍起已千秋。三壬笑向人间世，四癸时寻物外游。我辈安能知许事，平生未若乐斯丘。开窗翠竹时相对，更说诸馀总谬悠。"
"次韵九日寄史推","宋末元初","牟巘","弁有山兮水有湄，登临舍此复何之。发疏帽脱狂嘲后，雁过江涵感慨时。盛府主宾俱好事，满城风雨苦吟诗。人生自可行乐耳，剑首功名但一吹。"
"次韵李千秋中秋","宋末元初","牟巘","节物诗情总索然，漫将梨栗当盘筵。堪怜永夜空樽月，记取衰翁断酒年。十日尚留花影在，两瓶便作竹根眠。分明破戒缘佳句，免使儿童诮禁烟。"
"次韵李侯喜雨","宋末元初","牟巘","谁似当年召信臣，天教来此活疲民。水乡怕旱相传古，甘澍随车总是春。坐看丰登成乐岁，只将恺悌对明神。已闻宣布形歌咏，宾主殷勤用意新。"
"次韵寄史彦明","宋末元初","牟巘","等閒看尽弁衡毗，旁郡聊从捧檄驰。候管乍披新定志，邮筒忽见故人诗。君方清绝行明镜，我正摧颓据槁枝。为喜綵衣还膝下，椒柈趁得颂花时。"
"和仲实秋兴","宋末元初","牟巘","金飙吹暑顿然清，闻早空庭一叶惊。拄颊偏宜对朝爽，挥毫正好赋秋声。镜中髯短休烦镊，壁上弦閒不受檠。志士由来多慷慨，何如百啭听莺鸣。"
"和任东津山长","宋末元初","牟巘","吴兴学法遍诸华，吾道元无迩与遐。今日谁能留下马，古人犹自酹先茶。肯开燕豆惊流俗，共喜皋比得当家。入手新诗惟重拜，颉颃那得并飞霞。"
"和汴教耶律伯明","宋末元初","牟巘","翩然来自旧京华，历数山河不谓遐。往事已空惟重黍，玄谈未了更浇茶。南游句好俄惊座，东道情深未忆家。也欲卫州门外去，一声长啸入烟霞。"
"和陈无逸木犀","宋末元初","牟巘","秋旻金气正高张，并作西风一夜凉。何处杯中无白堕，如今扇底有黄香。自惭老蘖如犀秃，却笑春花为蝶狂。胜赏清吟两奇绝，吴山横过即仙乡。"
"奉寄沈公介石老仙","宋末元初","牟巘","不贪富贵即神仙，茗椀香炉古易编。谁向急流能勇退，方知介石是几先。三危露下闻清唳，九锁山中断俗缘。喜有诗人相共住，何时一笑醉丹泉。"
"孤雁","宋末元初","牟巘","如何苦作断肠声，度尽关山失弟兄。万里他乡谁是伴，单栖半夜若为情。嘐嘐每叹众人薄，落落孤将一意行。只恐影沉湘水后，更无来者继高名。"
"癸卯人日送李千秋还杭","宋末元初","牟巘","喜闻罨画初回棹，便拟共公吟过春。何事客乡还送客，今朝人日更愁人。风吹杯面梅花老，路转裙腰草色新。只恐西湖留不住，重来好为活疲民。"
"赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答 其三 郑夫人传","宋末元初","牟巘","毅斋大老除新绶，名节尤偏无所尊。曾是胪传第一唱，却留衣付外诸孙。挹挼柳汁初承渥，称泛霞觞共拜恩。尚记吾家多夙契，何当握手得重论。"
"赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答 其五 小舟归","宋末元初","牟巘","平生知旧一李友，别后长关白板扉。偶有客来孤鹤起，也无人觉小舟归。尽渠俗子频相恼，只恐仙禽未肯飞。莫笑爨琴并煮鹤，醉眠林下两忘机。"
"赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答 其二 西湖书院","宋末元初","牟巘","橘园亭畔市多尘，曲院桥边境转清。山色湖光精舍敞，笔床茶灶钓船轻。奈何一字不堪煮，且与三贤相并行。笑问寿藏何早计，不妨更学赵台卿。"
"赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答 其四 四时春","宋末元初","牟巘","伯子尧夫豪杰人，四时佳致四时春。静能观动一机活，会复乘元千古淳。造物生生还化化，世情故故又新新。不妨长向亭中醉，自觉冲融气味真。"
"赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答 其一 南屏书院","宋末元初","牟巘","南屏环拥翠云堆，谁遣精庐特地开。祭酒先生甘隐遁，燃藜太乙忽飞来。胸中礧磈五千卷，门外芙蕖十万栽。白日竟抛妻子去，群仙携手上瑶台。"
"送程晋辅长和靖","宋末元初","牟巘","传家气脉固深长，挟策来登和靖堂。南渡金声元不泯，西庵草色可能荒。要知持守为涵养，好把精微重发扬。共喜慈帏得甘旨，他时远到未渠央。"
"送屠存博教授溧水","宋末元初","牟巘","直道方心古所难，任渠俗眼笑儒冠。子龙有屋犹黄壤，老郑无毡漫冷官。一片湖光清客署，三州鼎足屹书坛。只应翠绿迎人意，岁月功名正好看。"
"宴公孙倅乐语口号","宋末元初","牟巘","后先相守是乡人，自有都梁见未曾。药玉船中频送酒，镂金胜畔又行灯。雁桥旧梦犹能记，凤阙新除自此升。一笑不妨追乐事，坐看诸县乐丰登。"
"宴交代杨寺丞乐语口号","宋末元初","牟巘","眉间黄色喜浮浮，天遣鸾皇为相攸。新绾丝纶归右掖，旧游泉石记南州。春风自满甘棠国，晓雪初晴杜若洲。乐饮更为三百住，邦人未许别贤侯。"
"宴交代赵寺丞乐语口号","宋末元初","牟巘","帝教云牧重云山，柱辄清朝玉立班。八月星槎来海上，九天藜杖照人间。烦公政事文章手，开此江山父老颜。若到西湖应记取，明年此日看徵环。"
"宴安抚洪尚书乐语口号","宋末元初","牟巘","雕戈红旆辔如丝，暂为君王镇左畿。下鹄池边新有诏，卧龙山畔又催归。共看阁老今黄闼，却笑门生也绣衣。起舞祝公千岁寿，蓬莱云气正霏霏。"
"宴黄倅乐语口号","宋末元初","牟巘","向来南岳凤曾鸣，再驾缇屏又一星。文物君谟丹荔谱，江山白傅百花亭。舂容相与频呼斝，肯綮争看妙发硎。紫橐青毡吾旧物，孔鸾行矣集明廷。"
"挽王厚斋尚书 其三","宋末元初","牟巘","文献遗诸老，风霜鲁殿馀。斯人不可赎，吾道意何如。永念年家好，曾联选部居。无由陪缟送，东望泪沾裾。"
"挽王厚斋尚书 其二","宋末元初","牟巘","开庆言容悦，咸淳奏直前。每逢时宰怒，自保哲人全。垂世三千卷，归田二十年。汾亭有遗操，独拍泪潸然。"
"挽孙太监","宋末元初","牟巘","埋玉愁闻薤露歌，向来耆艾日消磨。平生所至棠阴在，晚岁其如麦秀何。洛社竟虚同甲会，鉴湖应改旧时波。四春手植烦调护，万感今犹忆烂柯。"
"挽师叔理 其三","宋末元初","牟巘","四海东坡老，平生秦太虚。神游已冥漠，坐念更欷歔。手墨看犹湿，心期炯未疏。堪怜畴昔语，腹痛勿驱车。"
"挽师叔理 其一","宋末元初","牟巘","卓尔见成鐻，超然惊绝尘。形骸脱边幅，肝膈炯精神。正自关天分，应难语俗人。谁收身后稿，隽逸更清新。"
"挽师叔理 其二","宋末元初","牟巘","已饱忧患味，方收翰墨勋。龙飞新进士，猿臂老将军。千里推车轴，群工愧斧斤。天乎如有意，更为续斯文。"
"挽张师道 其二","宋末元初","牟巘","在昔台州守，先人事分多。通家能记忆，上冢每来过。老我病未死，送君情奈何。贤哉幸有子，健翮看云摩。"
"挽张师道 其一","宋末元初","牟巘","少日追杨晏，由来间气钟。两科无近比，万里有奇逢。正喜鳌扉重，俄惊鵩舍凶。輤车方远税，已见若堂封。"
"挽杨知府 其二","宋末元初","牟巘","肮脏群飞外，康强七帙馀。耆年犹谨礼，细字每抄书。十载甘琳馆，三州奉板舆。挂冠天未可，双犊老康庐。"
"挽杨知府 其一","宋末元初","牟巘","蜀有古爱直，公为令子孙。驻原曾婉画，治狱辄平反。槁落荣观尽，纡徐雅道存。灵光洞劫火，德齿晚弥尊。"
"挽杨知府 其三","宋末元初","牟巘","见说佳眠食，遗身疾自无。方期操几杖，俄已易床肤。久读耆旧传，仍联嫁娶图。湘岑望不到，洒泪向天隅。"
"挽陈本斋尚书 其二","宋末元初","牟巘","天俾公多寿，人知道不孤。超然一室内，不与万波俱。甲子新诗稿，烝尝旧布襦。何妨传遗老，文字照龟趺。"
"挽陈本斋尚书 其一","宋末元初","牟巘","在昔实斋老，公能继盛名。平生守师说，晚岁萃儒荣。禋赦原兵祸，台纲忤物情。抽身甬东去，腾上几公卿。"
"挽陈本斋尚书 其三","宋末元初","牟巘","有意超尘俗，无心爱夕晖。劝餐惟屡却，持璧竟全归。得正复奚憾，偷生良所非。传家孙子盛，端不坠前徽。"
"挽岳君举","宋末元初","牟巘","五十馀年事，都将作梦看。早方磨铁砚，老遂葬桐棺。蚁结途方戒，驹驰岁已阑。山前一片石，读者为悲酸。"
"挽亲家孟从吾","宋末元初","牟巘","东野哭其子，难存百感身。孤孙犹在抱，行路亦沾巾。满目家园树，何时泪叶春。诸生为执绋，良足化乡人。"
"挽姚景春","宋末元初","牟巘","昔在仙都世，人称善士门。丘山叹华屋，风雨长孤根。鹤瘦空馀影，鸿冥更断魂。植斋书万卷，喜有外孙存。"
"挽赵止善 其二","宋末元初","牟巘","昔日三株树，彫容顿可惊。一癯危独坐，多难失孤撑。官舍煎茶梦，天涯裹饭情。无由送车后，抆泪愧平生。"
"挽赵止善 其一","宋末元初","牟巘","自处若素士，不知为贵游。多闻每是正，寡欲更清修。方借望郎重，已深宗国忧。嗟哉事竟尔，乔木委林丘。"
"挽赵春谷 其二","宋末元初","牟巘","子美转同谷，灵均怀此都。修名千载短，多难一臣孤。天意终难料，心期自不渝。西风吹更急，萧索间泉途。"
"挽赵春谷 其三","宋末元初","牟巘","北弁方胥会，西崦遽莫追。津梁摩诘病，台沼雍门悲。鹤有还家梦，乌无反哺期。泷冈松槚近，足慰九原思。"
"挽赵春谷 其一","宋末元初","牟巘","堕地追风骥，垂天驾海鹏。嗟哉中道止，藉甚到今称。几士待举火，一生甘饮冰。居然使蹠寿，念此拂人膺。"
"挽赵碧兰母刘氏","宋末元初","牟巘","苗裔真王后，仪型老监同。庭惟参玉树，气未感秋蓬。衣制先期具，舟藏半夜空。故应芳懿在，位刻贲幽宫。"
"挽唐学宾","宋末元初","牟巘","奕世诗书味，端知积庆长。于人不畦畛，为世作津梁。肯助鲁修泮，能令齐发棠。阴功天所相，食报在诸郎。"
"寄昌化孙梅泉","宋末元初","牟巘","挥手秦稽信宿然，未行俄已两周天。云缄尺素惟开后，雪辊双溪恐堕前。高谊谁能似孙宰，旧题应复记苏仙。何时布袜青鞋去，摘野芎苗古寺边。"
"题陆起潜皆山楼","宋末元初","牟巘","醉翁朝暮四时景，谁遣描摹入此图。唤作皆山真个是，携来到处与之俱。也曾佳客相陪否，亦有清泉可酿无。更喜一般僧侣旧，高楼百尺俯尘区。"
"燕交代□□乐语口号","宋末元初","牟巘","两君先后缔交承，一笑何妨玉斝倾。驰驲催人来异渥，卧龙留客自多情。告新听说三年最，叙旧欣寻再世盟。天上除书人已到，便看鹄立侍通明。"
"赠陈东洲","宋末元初","牟巘","散发披襟颇自由，野麋见客忽惊投。新诗生怕将愁至，博学何妨与艺游。未说天边金弹子，试寻城外土馒头。不然且学伯伦醉，荷插相随死便休。"
"山矾图","宋末元初","牟巘","玉殿何劳定等差，弟兄俱是老涪家。季方也与新名字，免得人呼作玚花。"
"己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄稚呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉 其二","宋末元初","牟巘","几度看云眼欲穿，不应气数总关天。去年兵又今年旱，守也于民自寡缘。"
"己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄稚呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉 其五","宋末元初","牟巘","神祐恭惟及物深，中间感应妙精勤。要知应处还为感，终始惟当秉一心。"
"文性之惠蛤蜊绿橘","宋末元初","牟巘","二珍胥会到柴关，诗为高情趁早还。海上便如逢若士，橘中应不减商山。可人风味知渠隽，老我形容有许顽。快击黄包烹紫壳，为君呼酒一开颜。"
"王梅泉生日惠诗次韵答之","宋末元初","牟巘","堪笑衰翁作计狂，又随笭箵到鱼梁。未秋早觉凋蒲柳，已老安能种豫章。谁似读骚仍饮酒，有时赞易自焚香。梅边有约君应记，但愧年来久覆觞。"
"四安道中所见 其九","宋末元初","牟巘","木瓜已过折山来，黄帕封林未敢开。想见白沙红照里，绣纹冷落见奇瑰。"
"有翅天马图","宋末元初","牟巘","何年尘镜昏乍洗，金背涌出状怪诡。自古空言马生角，今乃见马生两翅。恐是渥洼种，往往感龙气。龙惟神，飞行天，若傅两翅何足贵。想似穆天子会瑶池，肉多身重不得飞。一朝乘之逍遥出六合，奔风轶电那容追。万里一息日未旰，当时从官无乃疲。或云车辙马迹往往有，如此安用彼翅为。徒留诞谲诳后世，我愿观者更勿疑。我闻西王母，参目而虎首，物以类应固宜尔。"
"次韵洪帅喜雨 其一","宋末元初","牟巘","炮车亭午作云头，喜雨亭前黍稌秋。但得人间瓯窭满，等閒万虑一时收。"
"希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵 其六","宋末元初","牟巘","渊明六十三，我已多数秋。未死亦偶然，神仙殊谬悠。"
"希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵 其四","宋末元初","牟巘","九日把寿酒，时节无差池。我生秋已老，菊荒而崩篱。"
"希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵 其一","宋末元初","牟巘","行年似启期，颜发日夜改。此身尚我累，橡栗时自采。"
"希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵 其十","宋末元初","牟巘","渊明咏三士，讲学马队间。斯道幸不广，石高媲庐山。"
"希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵 其二","宋末元初","牟巘","古人歌既醉，其中有五福。如何憔悴者，忍饮但餐菊。"
"希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵 其五","宋末元初","牟巘","扁舟过寂寞，十诗继骚雅。定是王弘孙，犹记南山下。"
"希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵 其七","宋末元初","牟巘","平生遇初度，何曾具盘筵。感君知我意，老泪更潸然。"
"希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵 其三","宋末元初","牟巘","有酒巾可漉，无酒榼自空。但怀停云友，相望各西东。"
"希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵 其八","宋末元初","牟巘","人生百年内，荣华仅少选。何似鸡黍约，岁晚长相见。"
"和陈无逸中秋风雨 其二","宋末元初","牟巘","病攻我剧声摩垒，月避人深目眯糠。一盏浊醪如许障，诸馀不容苦思量。"
"和渔具十绝 其十 楫","宋末元初","牟巘","即此是庾冰，醉棹舞波面。何似宫亭湖，为我觅如愿。"
"和渔具十绝 其四 笠","宋末元初","牟巘","轻圆兀其颠，不受暑雨厄。时将篷外挂，旋转卷七泽。"
"和渔具十绝 其三 蓑","宋末元初","牟巘","披时响萧骚，卧处堆偪仄。傲然烟雨中，安知有睢泽。"
"和渔具十绝 其六 网","宋末元初","牟巘","彼已苦其密，此犹患其疏。欢呼试新网，一举双白鱼。"
"和渔具十绝 其八 帆","宋末元初","牟巘","呼风忙趁鱼，一片如掌大。且等后船来，过船犹早在。"
"和渔具十绝 其一 舟","宋末元初","牟巘","买得五泻舟，江湖落我手。呼儿下笥去，此事渠能了。"
"和渔具十绝 其五 竿","宋末元初","牟巘","袅袅不自持，何以制沈犗。聊悬一鲂饵，鲸鳣未可狎。"
"拂菻天马图","宋末元初","牟巘","赤手谢衔辔，踏蹴翻九衢。健哉此女子，果胜大丈夫。"
"南岳魏监庙曩自请奉祠恬于声利十馀年来益闭户读易人罕识之余托姻且契比来吴惠教五绝笃叙故旧情谊蔼然用韵复寄不足酬盛意 其五","宋末元初","牟巘","静探五一共谁论，悔不当初径扣门。自笑吾玄今尚白，刻舟空守旧时痕。"
"送季云在学录","宋末元初","牟巘","横经之暇即吟诗，三载如常匪激随。听雨不知官独冷，看云自与意俱迟。翚飞黉宇生新敬，鹄立儒衣动去思。还恐西湖难久滞，此声梁楚已先驰。"
"送娄伯高游吴","宋末元初","牟巘","桃花水暖清明前，长堤柳色青如烟。男儿年少重意气，春风买醉吴江船。西湖三月春更好，笙歌锦绣神仙鸟。紫燕楼深翠黛间，碧罗天净杨花老。兴亡往事置勿论，千金不惜酬歌尊。酒酣莫作后庭曲，游人思断江南魂。去去知君访陈迹，吴山吴水青历历。花残钿碎馆娃空，春草年年为谁碧。君行正乐我为愁，白发送君思旧游。平生漫浪无似我，努力功名须黑头。"
"送鄣南俞教谕归里","宋末元初","牟巘","试把溪堂旧谱看，三千苜蓿守酸寒。吟肩祇自初来瘦，疐尾方知细满难。忧患可能期学力，功名终不误儒冠。到家莫作多时住，趁取秋风送羽翰。"
"挽王厚斋尚书 其一","宋末元初","牟巘","清要三朝望，文章一世荣。掌纶誇独直，荷橐表群英。石室资殚洽，金华赖阐明。孤臣伤暮景，风雨自鸡鸣。"
"挽成峨峰 其一","宋末元初","牟巘","轻举游帷宅，高辞神武门。赐湖分老监，遗笏付诸孙。玉映神尤朗，丹成道自真。只应峨顶月，万里照仙魂。"
"挽成峨峰 其二","宋末元初","牟巘","吾叔联姻好，当年记汉嘉。回头一甲子，遗恨满天涯。尚喜长庚老，俄闻大耋嗟。区区论畴昔，何处挹蜚霞。"
"贾节庵冒夏暑越修涂过我苕霅情谊甚厚令闻古式无思大节不可复见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔 其三","宋末元初","牟巘","事故不可料，柯烂棋局更。两家骨肉内，往往隔死生。"
"贾节庵冒夏暑越修涂过我苕霅情谊甚厚令闻古式无思大节不可复见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔 其五","宋末元初","牟巘","吾女去二稚，何处吞声哭。忠孝果何辜，神理谅未烛。"
"贾节庵冒夏暑越修涂过我苕霅情谊甚厚令闻古式无思大节不可复见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔 其六","宋末元初","牟巘","君能为置后，此意不可忘。峣峣峙头骨，正好玉其相。"
"贾节庵冒夏暑越修涂过我苕霅情谊甚厚令闻古式无思大节不可复见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔 其二","宋末元初","牟巘","一朝忽在眼，喜极生悲酸。老泪如撒菽，泪尽气亦阑。"
"贾节庵冒夏暑越修涂过我苕霅情谊甚厚令闻古式无思大节不可复见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔 其八","宋末元初","牟巘","我为饥寒困，坐遣恩义疏。君固不忘我，我愧当何如。"
"贾节庵冒夏暑越修涂过我苕霅情谊甚厚令闻古式无思大节不可复见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔 其一","宋末元初","牟巘","君留剑水浔，我卧弁峰下。十书九不到，思君无日夜。"
"贾节庵冒夏暑越修涂过我苕霅情谊甚厚令闻古式无思大节不可复见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔 其十","宋末元初","牟巘","别饯别尤苦，辗转那得寐。后会倘可期，握手三致意。"
"贾节庵冒夏暑越修涂过我苕霅情谊甚厚令闻古式无思大节不可复见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔 其七","宋末元初","牟巘","自言勤教督，灯火与之对。渊明定不孤，门户期汝大。"
"贾节庵冒夏暑越修涂过我苕霅情谊甚厚令闻古式无思大节不可复见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔 其四","宋末元初","牟巘","英英君令弟，介烈夙所秉。就死得处所，我意复何恨。"
"贾节庵冒夏暑越修涂过我苕霅情谊甚厚令闻古式无思大节不可复见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔 其九","宋末元初","牟巘","连宵接软语，共说梦中梦。聚行时未多，归骖忽已动。"
"黄元静饮客蒲莲海中殊胜绝","宋末元初","牟巘","扁舟径入芙蕖国，一笑俱非褦襶人。低拂柳阴偏障暑，活烹芡觜快尝新。小巾脱去我先醉，大杓取来渠更真。啜釂数觥诗兴发，羡君越漾老精神。"
"答朱芗林见寄","宋末元初","牟巘","天目群仙帝所毗，别来引领但神驰。分明输与芗山老，活脱吟成玉局诗。论旧惊心几甲子，扶羸笑觅一筇枝。如公再合幡然起，勿恋春先笋蕨肥。"
"谢李侯枉过","宋末元初","牟巘","鸣驺穷巷忽相过，其奈将迎窘步何。每望故都身不羽，欲赓新句砚空磨。篮舆端复为公出，泥饮唯应说尹多。却是旁观工指点，若为公锦杂渔蓑。"
"新城罗氏棣华堂","宋末元初","牟巘","中和偶向此枝丛，友爱当知吾意同。十世共居尤盛事，一家三代共春风。试看华萼相扶处，正在闺门载翕中。昭谏而来名节伟，更添新记与无穷。"
"题水竹居","宋末元初","牟巘","绕屋清波隔翠绡，鱼鳞发发鸟翛翛。画阑影漾清涟动，书几阴来绿雨摇。文采巧当鲛杼薄，秋声微度玉笙娇。岂惟钓艇终堪系，况是佳人不待招。"
"题四画 其二","宋末元初","牟巘","多情宛颈两鸳鸯，贪趁湖心错裹香。散发幽人休荡桨，夜深花露湿衣裳。"
"题四画 其一","宋末元初","牟巘","天气融和冻已开，桃花浪暖亦佳哉。人生办取东南尉，底用一双鸂鶒来。"
"题束季博山园二十首 其十三 山亭","宋末元初","牟巘","扪萝上复上，未省所历高。忽与归鸿值，万里一羽毛。"
"题束季博山园二十首 其十六 云关","宋末元初","牟巘","此处若为关，自来还自去。中有无心人，不妨相伴住。"
"题束季博山园二十首 其十四 安乐窝","宋末元初","牟巘","冷石眠夏天，冰室透毛骨。所以安乐窝，大暑苦不出。"
"题束季博山园二十首 其五 西崦","宋末元初","牟巘","行行西崦西，暝色苍然入。芸芸各归根，我亦坐内息。"
"题束季博山园二十首 其一 垂柳","宋末元初","牟巘","是谁挼蓝染，千条万条碧。我欲问东风，东风澹无迹。"
"题束季博山园二十首 其四 枇杷坞","宋末元初","牟巘","落落金弹丸，飞鸟不敢下。卢橘不到吴，杨梅同过夏。"
"题束季博山园二十首 其十一 钓台","宋末元初","牟巘","穷鳞无处避，网罟如云密。悠然钓台畔，袖手看落日。"
"题束季博山园二十首 其十 南涧","宋末元初","牟巘","青青南涧芹，雪消春已动。如闻修废笕，岩半发流湩。"
"题束季博山园二十首 其二十 弈仙","宋末元初","牟巘","好著在眼前，世上少人觉。留此妙不传，付与神仙著。"
"题束季博山园二十首 其八 桃源","宋末元初","牟巘","桃源逃不彻，真境宛在目。要令千载下，知有古风俗。"
"题束季博山园二十首 其十八 梅岩","宋末元初","牟巘","幽人读书处，皎皎霜月烂。香影不可掇，高花在岩畔。"
"题束季博山园二十首 其七 第一溪","宋末元初","牟巘","倚阑发长啸，援笔记旧游。想见同来者，俱非第二流。"
"题束季博山园二十首 其六 绿绕","宋末元初","牟巘","绿醅春滟滟，绿水烟渺渺。百年散诞内，空以愁自绕。"
"题束季博山园二十首 其十五 寒湫","宋末元初","牟巘","澄然蓄清浏，百尺往往深。不放寒沤发，可以观我心。"
"题束季博山园二十首 其十九 聚仙","宋末元初","牟巘","别来五百岁，于焉驻飙驭。吴市梅子真，解后亦神遇。"
"赠薛东湖 其二","宋末元初","牟巘","悠哉东湖水，不迎亦不随。相对澹无谈，可以乐我饥。"
"句","宋末元初","牟巘","翻手可覆手，曲身成直身。"
"贺方逢辰得宣命","宋末元初","方一夔","飞凤翩翩下九阍，先生出处重斯文。不将钟鼎易朱绂，要老桐山守白云。处士一生纯是晋，逸民千古尚为殷。皇家恩意如天大，定把三峰乞与君。"
"玉蝶泉","宋末元初","张圭","仙人修炼地，玉井著神功。日月双轮见，阴阳两窍通。可堪清澈底，那更施无穷。尚冀丹砂力，当浇尘念空。"
"安南观棋","宋末元初","李思衍","地席跏趺午坐凉，棋边袖手看人忙。槟榔■□又春绿，送到谁家橘柚香。"
"漂母墓","宋末元初","李思衍","登坛抛却钓鱼竿，庙食难酬一饭恩。春老五陵佳气歇，近来谁复念王孙。"
"上雷御史","宋末元初","李思衍","台上栖乌颤晓寒，朱帘云静楚天宽。星芒摇动龙阿剑，霜气横陈廌角冠。苦透柏心风力劲，清临梅影雪痕乾。浑源闻有传家谱，夜露心香借易看。"
"元日","宋末元初","李思衍","笋班玉立五云阶，曾醉天家舞马杯。坐困庾楼分月久，明从尧殿带春来。洪钧暖入宫桥柳，金鼎香传驿使梅。爆竹一声春梦晓，沈香亭北牡丹开。"
"天庆宫","宋末元初","李思衍","紫盖星临北斗躔，金门客去几千年。蒙泉有味见福地，劫火离灰是洞天。尘外仙家山上屋，日边帆影海东船。飘飘云气蓬莱近，五彩飞鸾不用鞭。"
"见王参政","宋末元初","李思衍","猎猎风沙透纸窗，地炉火歇冷侵床。一声孤鹤唳残月，几杵疏钟敲晓霜。黍律嘘春燕谷暖，梅花入梦楚天长。归期乞趁东风软，醉袅丝鞭吟绿杨。"
"见维扬崔左丞","宋末元初","李思衍","十里珠帘一半垂，扬州风物最宜诗。平山倚槛欧阳子，明月吹箫杜牧之。吟笔新添梅鼎手，歌楼争觅《竹枝词》。濡毫愿逐奚奴后，描尽春风芍药枝。"
"世子燕席索诗","宋末元初","李思衍","乾坤气运会贞元，皓月腾空息瘴烟。北阙星驰新诰命，南郊春转旧山川。存诚乃可必事帝，保国无如是畏天。光觐紫宸归化锦，山河带砺保千年。"
"会同馆","宋末元初","李思衍","万间顶?翠光团，千尺廊腰眼界宽。鸭脚参天风雨老，龙髯蛰地雪霜寒。庭花飞墨空遗恨，宫叶流红不忍看。古往今来只如此，夕阳搔首倚阑干。"
"华盖楼","宋末元初","李思衍","三十六坊如掌平，长桥短艇水纵横。银河一道江连海，画障四围山绕城。老树烟云春绿暗，小楼帘幕晓红明。阴阴翠影谁家屋，梦觉草池莺一声。"
"吊李肯斋","宋末元初","李思衍","天地由来有废兴，义无两大一身轻。封疆社稷若不死，妇女须眉安用生。纽解三纲重接续，灰寒万劫独光明。便当配食三闾庙，启迪民彝见太平。"
"次韵单徒提举","宋末元初","李思衍","百蛮冠带悉来庭，九处临关万雉城。汉殿风驰十行诏，唐藩雷动众军声。海涵春育民膏泽，雨施云行天性情。听得老癃扶杖语，紫微垣畔泰阶平。"
"行赆有礼辞之世子举陆贾事亹亹见爱谢绝以诗","宋末元初","李思衍","绿玺南来奉玉音，九重恻怛为民深。蜀人爰命相如檄，越使何求陆贾金。冰雪孤忠臣子事，乾坤生物帝王心。从今但得天从欲，航海梯山岁岁深。"
"妙高台","宋末元初","李思衍","危亭新构客持觞，雨挹阑干面面凉。烟外好山供水墨，风前老树奏笙簧。接天净绿秋江白，著地彤云晚稻黄。騕袅丝鞭归兴逸，水晶宫殿桂花香。"
"志古溪堂","宋末元初","李思衍","堂成合入《辋川图》，尘隔香红九轨衢。诗泄骚情风格老，棋藏活著路头苏。梅黄著雨惊莺染，竹醉薰风倩鹤扶。一片丹青谁画得，吟肠恼断老耕夫。"
"汴京怀古","宋末元初","李思衍","沧海成田艮岳荒，谁能行役不彷徨。青城北狩隔万里，花石南来宝几纲。土暗尘昏天水碧，风轻雨过女真黄。无人可语宣和事，九些陈留酹一觞。"
"思明州摩云岭","宋末元初","李思衍","二到摩云顶?头，雨花湿透褐驼裘。草荒行路几百折，茅盖前峰又一州。雁泽流离新户口，鹿场町疃旧田畴。太平有象重生聚，甲洗天河剑买牛。"
"拜许鲁斋像","宋末元初","李思衍","玉笋头边懒押班，汗青笔削更重刊。直言何管雷霆怒，清节不知冰雪寒。性理晦庵真学术，须眉商岭古衣冠。欲求绘画耆英手，写过江南子弟看。"
"寄江西魏按察","宋末元初","李思衍","双气光收紫气沈，六丝辔动使华临。寒生柏府风霜面，清照梅花玉雪心。一道秋江澄浊浪，千厓晓色破顽阴。水天霞鹜吟情逸，只恐商家要作霖。"
"隆山塔院","宋末元初","李思衍","峰顶浮图第几重，四天尘界尽虚空。县居岛屿萦回处，海在烟霞叆叇中。浴水垂盘旸谷日，轰雷鼙鼓怒涛风。蓬莱咫尺阑干底，平步长桥跨玉虹。"
"彭城","宋末元初","李思衍","一水渊渟绿不波，四山玉立碧嵯峨。城头刍石黄楼赋，台上风云赤帝歌。竹帛有香豪杰在，山河无恙废兴多。男儿要作千年调，戏马台高石可磨。"
"万斛山","宋末元初","李思衍","持囊簪笏紫霄閒，声价高于万斛山。绝顶上行谁不爱，急流中退古来难。人言进步必为相，我道知几好丐閒。若也买田清颍上，幅巾便是进贤冠。"
"世子和前韵有自顾不才惭锡土只缘多病欠朝天之句即席次韵","宋末元初","李思衍","雨露汪洋普汉恩，凤衔丹诏出红云。拓开地角皆和气，净挟天河洗战尘。尽道玺书十行下，胜如琴殿五弦薰。乾坤兼爱无南北，何患云雷复有屯。"
"石牛行","宋末元初","李思衍","寒牛觳觫秋江烟，五丁担落石一拳。惊涛拍岸撼不动，夕阳老背供鸦眠。天荒地老煮白石，顽懒不过苍苔田。腾腾卧地带佛性，尚肯远护风涛船。泥深蹄转重，鼻缺绳难穿。既不能西推紫气度函谷，五千道德言神仙。又不能粪金开秦塞，隔绝鸟道四万八千年。渴奔一斗酒，傲兀庐山前。潢池刀剑卖已尽，贞观斗米方成钱。雨犁急趁勾芒起，不然碎汝春风鞭。"
"鬻孙谣","宋末元初","李思衍","白头老翁发垂领，牵孙与客摩孙顶。翁年八十死无恤，怜女孩童困饥馑。去年虽旱犹禾熟，今年飞霜先杀菽。去年饥馑犹一粥，今年饥馑无馀粟。客谢老翁将孙去，泪下如丝不能语。零丁老病维一身，独卧茅檐夜深雨。梦回犹是误呼孙，县吏催租正打门。"
"三用韵奉酬 其三","宋末元初","杨公远","乍雨微寒养麦天，村村斜日起炊烟。老夫但愧瓶无酒，芳草如茵好醉眠。"
"三用韵奉酬 其一","宋末元初","杨公远","龙蛇满纸势如飞，净几明窗得句时。一阵好风吹过我，吟馀束手竖降旗。"
"三用韵奉酬 其四","宋末元初","杨公远","今日韶光满九旬，浮生又了一年春。莫言虚度浑无补，学得先生句法新。"
"三用韵奉酬 其二","宋末元初","杨公远","不是骚人不是农，笔耕墨耒愿年丰。有时啜罢卢仝茗，习习能生两腋风。"
"千叶梅","宋末元初","杨公远","千叶梅开一样清，向人含笑似多情。化工只么宁多巧，碎剪琼瑶细簇成。"
"大佛头次程斗山","宋末元初","杨公远","丈六金身本自然，如今丈六未齐肩。当时若起亭亭立，只恐才馀尺五天。"
"子陵","宋末元初","杨公远","三聘玄纁莫可辞，此行为满故人思。一宵共榻论心事，却被司天太史知。"
"中秋","宋末元初","杨公远","秋气平分雨乍晴，残云敛尽楚天清。野人不趁□花课，赢得今宵看月明。"
"友梅吴编校寿宫之侧筑庵曰全归有诗十咏敬次之 其二","宋末元初","杨公远","盖世功名水一杯，君曾勘破个中来。平生不问凡红紫，莫逆交情只是梅。"
"友梅吴编校寿宫之侧筑庵曰全归有诗十咏敬次之 其八","宋末元初","杨公远","庵外山环翠作堆，庵前山秀长台莱。主人日日携琴去，直到松梢月上回。"
"友梅吴编校寿宫之侧筑庵曰全归有诗十咏敬次之 其五","宋末元初","杨公远","屋瞰梅间倚竹林，一炉香篆一张琴。有时月上黄昏后，三弄寒梅夜正深。"
"友梅吴编校寿宫之侧筑庵曰全归有诗十咏敬次之 其三","宋末元初","杨公远","寿宅虽然已预营，手栽松柏待亭亭。童颜鹤发身强健，长对商山万古青。"
"友梅吴编校寿宫之侧筑庵曰全归有诗十咏敬次之 其六","宋末元初","杨公远","梅花本是一难兄，山谷当时错用情。毕竟渠家知己在，仙矾赢得浪驰声。"
"友梅吴编校寿宫之侧筑庵曰全归有诗十咏敬次之 其十","宋末元初","杨公远","竹满长洲蔬满畦，四时丰富足豚鸡。况君剩有羊腔禄，笑我犹馀几瓮齑。"
"友梅吴编校寿宫之侧筑庵曰全归有诗十咏敬次之 其四","宋末元初","杨公远","休论马鬣卧牛形，后拥前堆要有情。自是主人心地好，老天分付不应轻。"
"友梅吴编校寿宫之侧筑庵曰全归有诗十咏敬次之 其一","宋末元初","杨公远","达人谋事岂踌躇，寿域天开不费锄。结得庵成无点俗，栽梅莳竹当幽居。"
"友梅吴编校寿宫之侧筑庵曰全归有诗十咏敬次之 其七","宋末元初","杨公远","游山瓢具竹边安，石鼎松边瀹凤团。更向梅边观鹤舞，好将模作画图看。"
"月下看白莲","宋末元初","杨公远","十里荷花带月看，花和月色一般般。祇应舞彻霓裳曲，宫女三千下广寒。"
"月梅","宋末元初","杨公远","梢如鹿角月如眉，月到梢头分外宜。梅得月来无限好，月和梅看越清奇。"
"见山真意","宋末元初","杨公远","栗里幽深自结庐，东篱采菊足清娱。偶然触目南山好，相对沈吟一语无。"
"写梅","宋末元初","杨公远","为渠模写未为难，只要稀疏不要繁。雪月风烟俱属我，一时收拾付毫端。"
"冬夜次南仲韵","宋末元初","杨公远","风号紧紧闭柴门，榾柮炉边了不闻。窗外月明谁是主，输渠梅竹自平分。"
"平沙起雁","宋末元初","杨公远","极目青山带夕阳，平沙漠漠水茫茫。几声渔笛芦花外，惊起斜飞雁一行。"
"白杜鹃花","宋末元初","杨公远","从来只说映山红，幻出铅华夺化工。莫是杜鹃飞不到，故无啼血染芳丛。"
"龙金庵次黄山中","宋末元初","杨公远","清风明月逐时新，天付幽人直万金。和得诗成无个事，来时可惜不携琴。"
"再谒紫极宫","宋末元初","杨公远","一去重来已十年，头颅堪笑尚依然。何当了却尘纷事，来结梅花纸帐缘。"
"再韵奉酬 其三","宋末元初","杨公远","杨花一任雪漫天，清坐钩帘对篆烟。应是日长诗酒罢，困来閒向北窗眠。"
"再韵奉酬 其二","宋末元初","杨公远","夫耕妇饷念斯农，蚕麦将登庆小丰。不是今年天意好，皆由教雨与仁风。"
"再韵奉酬 其四","宋末元初","杨公远","自愧浮生又六旬，苦无情况度残春。谩吟俚句尘清听，多谢赓酬字字新。"
"冰梅","宋末元初","杨公远","绝怜花带雪璘珑，彷佛惟存蜡蒂红。一夜清寒风结冻，分明身在水晶宫。"
"吊讷相次仲宣韵 其一","宋末元初","杨公远","两字清忠帝衮褒，都缘稳把济川篙。后来诸老多成败，何似先生勇退高。"
"吊讷相次仲宣韵 其二","宋末元初","杨公远","官居鼎鼐只儒酸，雅淡襟期耐岁寒。拂袖乘箕天上去，斑斑青史后人看。"
"回岭观瀑","宋末元初","杨公远","瘦筇支我上山头，拂石盘桓看瀑流。莫讶喧豗何太急，要归江海济行舟。"
"夷齐","宋末元初","杨公远","因请休兵谏不行，首阳遁迹似沽名。既言不食周家粟，薇蕨谁家土上生。"
"早梅","宋末元初","杨公远","篱下丛丛菊老时，清香飞上向南枝。化工未必无私意，试问春风知不知。"
"次刘晓窗九日韵 其二","宋末元初","杨公远","自怜萍梗老羁孤，暂寓僧寮不用租。九日有钱还可醉，不然萸菊酒俱无。"
"次刘晓窗九日韵 其四","宋末元初","杨公远","西风摇落雁南飞，黄叶深深拥竹扉。佳节只消拚酩酊，牛山何事泪沾衣。"
"次刘晓窗九日韵 其九","宋末元初","杨公远","人皆九日醉流霞，君汲山泉自煮茶。可是诗成无点俗，祇应吟笔灿生花。"
"次刘晓窗九日韵 其五","宋末元初","杨公远","篱下寒花色自妍，折来泛酒更新鲜。化工底事宁多巧，铸出黄金满地钱。"
"次刘晓窗九日韵 其三","宋末元初","杨公远","秋菊何尝委片英，都缘气韵禀清宁。欲将此意灵均道，只恐灵均唤不醒。"
"次刘晓窗九日韵 其六","宋末元初","杨公远","佩萸囊菊陟崔嵬，世俗想传有自来。顾我此身强健在，不消囊佩亦无灾。"
"次刘晓窗九日韵 其七","宋末元初","杨公远","菊花偏作道家妆，开遍重岩与断冈。醉后折来簪短鬓，老夫翻学少年狂。"
"次刘晓窗九日韵 其八","宋末元初","杨公远","黄花堆积若钱流，妆点诗家富贵秋。元亮不将渠贳酒，空留遗恨尚悠悠。"
"次刘晓窗九日韵 其一","宋末元初","杨公远","门前何用白衣来，旋买官醪亦可杯。笑问黄花前日事，未生陶令为谁开。"
"次江草塘","宋末元初","杨公远","西堂梦彻草塘春，得句浑无半点尘。却喜寥寥千古后，只今分付与诗人。"
"次吴友梅假山韵","宋末元初","杨公远","石骨嵌岩耸怪形，主人对此快诗情。若教老笔来模仿，盘礴终朝画不成。"
"次吴篁屿山行","宋末元初","杨公远","诘曲深林小径斜，杖藜徐步访山家。老翁□□无祗待，禁酒官严又禁茶。"
"次宋省斋七夕雨 其一","宋末元初","杨公远","自笑生来作么为，百无一解太痴愚。今宵欲觅天孙巧，未审天孙乞我无。"
"次宋省斋七夕雨 其三","宋末元初","杨公远","人言此夕会双星，騃女痴儿竞乞灵。学织学耕非我事，何如牛角自横经。"
"次宋省斋七夕雨 其二","宋末元初","杨公远","织女河边渡鹊桥，风吹仙袂举飘飘。洗车一夜霶?雨，图得人间起旱苗。"
"次宋省斋菊花五绝 其四","宋末元初","杨公远","千花万卉已俱亡，独占秋光点点黄。露冷霜浓难著脚，甘心宁耐此荒凉。"
"次宋省斋菊花五绝 其五","宋末元初","杨公远","万木归根叶渐空，淡烟斜照有无中。客怀对此无情思，赖有知心老菊丛。"
"次宋省斋菊花五绝 其一","宋末元初","杨公远","东篱粲处正秋高，气骨清寒等孟郊。试问群芳谁是侣，梅花差可作平交。"
"次宋省斋菊花五绝 其三","宋末元初","杨公远","细嚼芳英清肺腑，离骚一语传千古。灵均去后谁知心，幸有柴桑人作主。"
"次宋省斋菊花五绝 其二","宋末元初","杨公远","凡卉徒妖迥不同，输渠篱下自丛丛。趋时未肯隐君子，毕竟依然带晋风。"
"次金东园农家杂咏 其七","宋末元初","杨公远","战伐已闻初卸甲，耘耔却喜近添丁。明年小稔应堪望，雪后平畴宿麦青。"
"次金东园农家杂咏 其五","宋末元初","杨公远","尝稻翻匙誇白雪，腰镰荷担刈黄云。逢人谩说空辛苦，偿债输官费九分。"
"次金东园农家杂咏 其四","宋末元初","杨公远","趁雨足时翻畎亩，插秧遍后便耔耘。愿天频把甘霖霔，伫看丰年万顷云。"
"次金东园农家杂咏 其三","宋末元初","杨公远","迟日丽时秧刺水，午风暄处麦掀髯。一村桃杏红如锦，旋数青铜傍酒帘。"
"次金东园农家杂咏 其二","宋末元初","杨公远","林下攲倾茅草屋，门前诘曲竹笆篱。数声清笛知何处，牛背斜阳牧竖吹。"
"次金东园农家杂咏 其一","宋末元初","杨公远","买酒割鸡祠社后，踏歌搥鼓闹清明。柔桑叶长蚕苗出，从此关门禁客行。"
"次金东园渔家杂咏 其五","宋末元初","杨公远","爱玄真子吟佳句，笑老姜公用直钩。一片水乡供活计，四时风月在扁舟。"
"次金东园渔家杂咏 其八","宋末元初","杨公远","风紧岸边安钓艇，云浓空里散杨花。披蓑顶笠携鱼去，遥指前村问酒家。"
"次金东园渔家杂咏 其七","宋末元初","杨公远","那有清霜来鬓上，略无閒事上眉头。傍人借问家何处，一叶轻舟水面浮。"
"次金东园渔家杂咏 其四","宋末元初","杨公远","经行苇荻沙头熟，出没风涛胆气粗。博得酒归明月夜，呼儿作脍旋批鲈。"
"次金东园渔家杂咏 其三","宋末元初","杨公远","醉来要把鹏为饵，夜后长将月作钩。浮利浮名浑不问，数声欸乃转船头。"
"次金东园渔家杂咏 其二","宋末元初","杨公远","篙撑舴艋閒来往，手把丝纶自卷舒。妻子已谙风露惯，篷窗便可当茅庐。"
"次敏斋陈先生月艇","宋末元初","杨公远","小池新舣野航轻，分得江湖一段清。最是好天良月夜，婵娟冷浸入窗明。"
"次韵塞下曲","宋末元初","杨公远","貂裘毡帽紫骅骝，挟弹弯弧架铁矛。飞放归来天欲暮，数声羌笛起高楼。"
"次韵酬孙艮斋 其三","宋末元初","杨公远","想倚危楼十二阑，诗成可是过方干。好风吹堕寒窗底，胜得仙翁九转丹。"
"次韵酬孙艮斋 其二","宋末元初","杨公远","风竹萧萧密掩门，苔封支径曲通村。野人自有家林趣，那得荣华入梦魂。"
"次韵酬孙艮斋 其一","宋末元初","杨公远","抱膝孤吟欠范模，愿随鸡犬藉丹炉。傥能化得尘凡骨，差胜无声水墨图。"
"江天莫雪","宋末元初","杨公远","垂垂四幕冻云顽，万木号风晚更寒。系缆渔人归去后，乱飞柳絮满江干。"
"池塘生春草","宋末元初","杨公远","燕寝凝香梦更清，梦回得句快吟情。可怜人化辽天鹤，池上年年草自生。"
"红梅","宋末元初","杨公远","特立孤高耐岁寒，渥丹颜貌带儒酸。荆公诗句休拈出，北地人今已熟看。"
"观中桃花次友人韵","宋末元初","杨公远","琳宫深处小桃红，当日玄都事已空。今见花开浑似旧，不知又隔几春风。"
"观梅","宋末元初","杨公远","东阁观梅效少陵，巡檐索笑面生春。试将心事从渠道，恰又无言领略人。"
"许侯赠诗借韵谢 其二","宋末元初","杨公远","政彻宸旒久有声，何消入梦更图形。行看大展经纶手，整顿乾坤万国宁。"
"许侯赠诗借韵谢 其一","宋末元初","杨公远","挥洒云烟笔有神，衮褒字字烛吾真。从今诗画多增重，寒谷顿回天地春。"
"访梅","宋末元初","杨公远","荒寒茅屋是谁家，独木桥横小径斜。却是无人行到处，春风先已到梅花。"
"折梅","宋末元初","杨公远","折时须拣带苔枝，两蕊三花尽自奇。簪向银瓶全俗了，古铜瓶浸恰相宜。"
"迓王书史六邑劝课回四绝 其三","宋末元初","杨公远","杜鹃声里莫春天，桑柘村村绿似烟。分茧称丝将有日，吴蚕今已起三眠。"
"迓王书史六邑劝课回四绝 其二","宋末元初","杨公远","一犁雨足快耕农，可卜今年岁事丰。喜见四郊生意好，秧针刺水麦梳风。"
"迓王书史六邑劝课回四绝 其一","宋末元初","杨公远","雕鞍骏马骤如飞，正是春风柳絮时。夹道居民争看处，青红小队曳旌旗。"
"迓王书史六邑劝课回四绝 其四","宋末元初","杨公远","匆匆出郭又经旬，和气薰蒸处处春。料得锦囊诗拍塞，寄来曾拜一篇新。"
"远浦归帆","宋末元初","杨公远","江山胜处簇人家，楼阁重重枕水涯。试倚阑干凝望眼，帆归远浦隔芦花。"
"迟梅","宋末元初","杨公远","尽道孤根逗暖回，缘何春至未胚胎。东皇想是怜孤独，留与群芳作伴开。"
"闰九日","宋末元初","杨公远","九日重逢恼肺肠，世情底事便炎凉。今朝有酒还堪醉，不信黄花不复香。"
"始生书怀 其三","宋末元初","杨公远","一片閒云出岫迟，诗情画思老来宜。莫言末技浑无用，传入鸡林未可知。"
"始生书怀 其二","宋末元初","杨公远","浮生六十度春秋，无辱无荣尽自由。但得此身强健在，明年花甲又从头。"
"始生书怀 其一","宋末元初","杨公远","连年客里度生朝，自草新诗慰寂寥。却喜窗前风景好，梅花初放雪初消。"
"诗坛","宋末元初","杨公远","突兀骚坛依汉立，英豪元帅凛霜威。四时景物知多少，一一投降听指挥。"
"诗狂","宋末元初","杨公远","掬取长江供砚水，借将碧汉作蛮笺。兴来拈起如椽笔，大咏高吟欲上天。"
"诗将","宋末元初","杨公远","草木森罗归队伍，溪山辽绕作城池。运筹决胜应无敌，郊岛从旁作鼓旗。"
"诗家","宋末元初","杨公远","松下云根迂菊径，梅边竹外著茆茨。天教管领閒风月，得句无非妙色丝。"
"诗笔","宋末元初","杨公远","银管空虚藏兔颖，冰怀磊磈吐天葩。有时挥扫浑无碍，尽道毫锋自有花。"
"诗牌","宋末元初","杨公远","閒亭虚阁多标揭，旧句新篇各斗工。为拂尘埃题数语，敢期他日碧沙笼。"
"诗筒","宋末元初","杨公远","短篇吟了长篇续，旧韵酬成新韵催。一节此君缄锦绣，奚奴携去又携来。"
"诗壁","宋末元初","杨公远","一方素壁龙蛇走，几首新诗冰雪清。语好惊人看不足，教侬技痒动吟情。"
"诗癖","宋末元初","杨公远","生来性癖耽佳句，吟得诗成似有神。险语岂惟惊鬼胆，直须字字要惊人。"
"促织","宋末元初","杨公远","促人机杼意殊深，彻夜啾啾不绝吟。莫入五侯庭院去，青蛾红粉少知心。"
"宫词","宋末元初","杨公远","燕语莺啼日正长，六宫桃李闹春光。妾身虽未承恩泽，却喜君恩泽万方。"
"春夜雪再用韵 其十","宋末元初","杨公远","雪霁风犹万窍号，微吟拥鼻袖无羔。一寒如此还风味，和得诗成句法高。"
"春夜雪再用韵 其九","宋末元初","杨公远","一色寰区水墨天，了无尘翳自天然。惜乎官禁瓶无酒，胜赏空辜药玉船。"
"春夜雪再用韵 其八","宋末元初","杨公远","数声爆竹入新年，万紫千红信息传。巽二搀先施妙手，花开顷刻更堪怜。"
"春夜雪再用韵 其七","宋末元初","杨公远","仙禽洒羽半天飞，疑是归来老令威。妆点江乡堪入画，渔翁披得满蓑衣。"
"春夜雪再用韵 其六","宋末元初","杨公远","琼林玉树竞奢华，老眼光摇眩有花。莫是幻成银色界，楼台胜处梵王家。"
"春夜雪再用韵 其五","宋末元初","杨公远","茆檐堆积未消除，仔细观来半尺馀。腊后春前知几白，丰年可卜史官书。"
"春夜雪再用韵 其四","宋末元初","杨公远","江梅带雪状模糊，梅雪相逢意不孚。雪逊无香梅逊白，雪消梅现旧头颅。"
"春夜雪再用韵 其三","宋末元初","杨公远","诗梦关情草满池，东皇已向岁前归。怪渠杨柳摇金未，底事漫空絮便飞。"
"春夜雪再用韵 其二","宋末元初","杨公远","向晓披衣更拥衾，略无一事恼胸襟。起来点检窗前雪，地上无多屋上深。"
"春夜雪再用韵 其一","宋末元初","杨公远","东风怒撼树梢鸣，冻住顽云黯不明。兀坐炉边閒侧耳，春虫撩乱扑窗声。"
"残梅","宋末元初","杨公远","可惜梢头烂漫芳，无心要趁寿阳妆。宁教片片随风去，点在苔痕骨也香。"
"残梅","宋末元初","杨公远","暗香消歇粉妆残，点点虚庭碧藓间。却怪贫家新富贵，地茵纯用鹿胎斑。"
"洞庭秋月","宋末元初","杨公远","月色湖天浸岳城，芦花渺渺白铺汀。玻瓈万顷清无滓，只有君山一点青。"
"旅寓岑寂中园丁送花四品因赋五绝 其三","宋末元初","杨公远","百叶夭桃簇绛绡，向人含笑态妖娆。开元天子曾抬举，簪向妃冠恨便消。"
"旅寓岑寂中园丁送花四品因赋五绝 其五","宋末元初","杨公远","粉绡细剪缀枝条，无奈盈盈笑靥娇。最是短篱遥认处，浑如腊雪未全消。"
"旅寓岑寂中园丁送花四品因赋五绝 其一","宋末元初","杨公远","倚遍阑干日欲斜，春光撩动客思家。园丁颇识人岑寂，特地携来四品花。"
"旅寓岑寂中园丁送花四品因赋五绝 其二","宋末元初","杨公远","玉蕊花开触处芳，瓷瓶安顿细平章。怕渠不肯梅花弟，能趁春风七里香。"
"旅寓岑寂中园丁送花四品因赋五绝 其四","宋末元初","杨公远","西蜀名花别样芳，玉环睡起试新妆。化工还有无情处，祇与胭脂不与香。"
"烟寺晚钟","宋末元初","杨公远","山寺钟敲晚照残，僧归云暝费跻攀。浮屠屹立巅崖顶，恰在烟岚紫翠间。"
"烟梅","宋末元初","杨公远","玉妃谪堕作梅花，不与群芳定等差。莫是清高嫌俗眼，故张翠幕淡笼遮。"
"寄梅","宋末元初","杨公远","方愧无由洗俗尘，喜逢竹外一枝春。看来未敢轻攀折，待侑诗篇赠故人。"
"探梅","宋末元初","杨公远","竹杖芒鞋作兴来，来时准拟有花开。谁知老树荒烟里，地冷孤根暖未回。"
"梅实","宋末元初","杨公远","累累青子缀枝丫，一味含酸软齿牙。不独曹军资止渴，也曾调鼎佐商家。"
"梅影","宋末元初","杨公远","柴门相对月华新，月上梅梢绝点尘。却是嫦娥工性巧，不须泓颖画全身。"
"渔村夕照","宋末元初","杨公远","一簇渔家古渡头，生涯只在几扁舟。归来晒网斜阳外，欸乃数声烟树秋。"
"菊梅交承","宋末元初","杨公远","寒花璨璨绕东篱，露洗霜欺未肯萎。褪却清香谁领略，北风吹上小梅枝。"
"雪 其十","宋末元初","杨公远","彻夜阴风恣怒号，谁家帐底饮羊羔。何如榾柮炉边坐，雪水煎茶兴味高。"
"雪 其九","宋末元初","杨公远","雪满乾坤月满天，剡溪风景尚依然。戴逵仙去徽之死，乘兴无人更棹船。"
"雪 其八","宋末元初","杨公远","腊前三白兆丰年，此话农家万古传。近值世更人事改，生民全藉老天怜。"
"雪 其七","宋末元初","杨公远","喧呼童稚塑狮儿，髣髴形模便有威。枯炭点睛铃用橘，酒杯叠叠印毛衣。"
"雪 其六","宋末元初","杨公远","造化须臾变物华，园林无处不梅花。三间矮屋清溪上，疑似林逋处士家。"
"雪 其五","宋末元初","杨公远","堆琼积玉遍阶除，个是骚人富贵馀。莫道得渠无用处，寒窗能映夜观书。"
"雪 其四","宋末元初","杨公远","天教尘世换规模，万象忧愁心未孚。一夜苍松须白尽，青山顿觉老头颅。"
"雪 其三","宋末元初","杨公远","祇应王母宴瑶池，宴罢群仙趁醉归。驾凤鞭鸾仍驭鹤，满空风捲羽毛飞。"
"雪 其二","宋末元初","杨公远","无奈风威冷逼衾，起来搔首更披襟。方知搅下漫空雪，已积阶前尺许深。"
"雪 其一","宋末元初","杨公远","万籁更深寂不鸣，窗间恍觉月微明。情知是雪疑非雪，忽听前村折竹声。"
"雪梅","宋末元初","杨公远","冻合顽云四幕垂，须臾六出搅空飞。梅花自禀清臞相，底事添渠十倍肥。"
"赋梅","宋末元初","杨公远","雪月云烟件件宜，骚人墨客费寻思。怕渠因得逋仙句，不要人言半字诗。"
"新安江上次程南仲韵","宋末元初","杨公远","石阑斜护崎岖径，村酒频浇磊磈胸。好是黄山供望眼，白云分出两三峰。"
"溪行","宋末元初","杨公远","通村一径绕清溪，缓步行来曳杖藜。风弄柳丝垂袅袅，红桃映水压枝低。"
"照水梅","宋末元初","杨公远","梢横鹤膝小池东，几点疏花冷淡中。自是晓妆匀未了，故抬粉面对青铜。"
"潇湘夜雨","宋末元初","杨公远","薄莫维舟古岸边，浓云泼墨暗江天。道林岳麓知何处，雨打篷窗夜不眠。"
"蝶 其二","宋末元初","杨公远","款款穿芳径，双双度短墙。不知身是幻，抵死恋花香。"
"蝶 其一","宋末元初","杨公远","磔索银须细，翩翩粉翅柔。百花巡已遍，入梦戏庄周。"
"霜梅","宋末元初","杨公远","梅到更阑自主张，依然不住散清香。横陈青女无端甚，也要教渠学粉妆。"
"九日","宋末元初","杨公远","造化推移秋意深，安排景物逐时新。又逢九日寒花节，不觉三年逆旅身。乌帽恋头浑忤俗，白衣送酒竟无人。翻思杜牧牛山句，谁解清吟继后尘。"
"九日","宋末元初","杨公远","满城风雨霍然开，不负登临亦快哉。时俗半无乌帽堕，世情那有白衣来。且沽薄酒酬佳节，欲赋新诗愧短才。折得黄花簪两鬓，任渠两鬓自毰毸。"
"九日同王月溪访紫阳有诗次韵","宋末元初","杨公远","西风凄紧未成霜，拄杖横拖访紫阳。绕郭溪山千古胜，泛杯萸菊一时香。鬓边有雪身还健，笔底无尘句不狂。佳节直须拚酩酊，浑如仙在白云乡。"
"十二月二十九夜大雪 其三","宋末元初","杨公远","天教滕六下良宵，恰值人间正颂椒。万屋高低皆玉洁，四山远迩绝尘嚣。苍髯铁面亦华发，直节虚心也折腰。可惜梅花无觅处，祇应低亚小溪桥。"
"十二月二十九夜大雪 其二","宋末元初","杨公远","岁已云除四日春，正嗟无雪慰农心。重衾夜觉十分冷，平地朝看一尺深。剡曲舟虽无月载，灞桥景更有谁吟。今宵拚饮椒花酒，醉后烹茶自赏音。"
"上疏斋卢按察 其二","宋末元初","杨公远","自怜双鬓已星星，书剑无成老此生。愿识荆州轻万户，要令和璧重连城。敲推风月诗随兴，模写江山笔代耕。闻道珠玑囊拍塞，愿分颗粒振声名。"
"万竹乃竹洲曾孙也万竹子常新恩弃儒于乾明入道伯父友梅以诗饯之因次韵","宋末元初","杨公远","洲上檀栾竹万竿，此君得所一般般。根虽易地终无异，操直参天也不难。冠借皮为疑斗灿，杖凭枝作觉龙寒。步虚词罢幽閒处，好勘黄庭悟寸丹。"
"三用韵 其十","宋末元初","杨公远","无官堪受禄，有橘当封侯。俗事退三舍，吟情出一头。策筇枝纵步，买竹叶浇愁。又是秋归去，推移不暂休。"
"三用韵 其九","宋末元初","杨公远","生计虽随分，年来迥不同。穷通槐国梦，得失楚人弓。世事埋云月，人情过耳风。但教强健在，佳况自无穷。"
"三用韵 其八","宋末元初","杨公远","陡觉秋萧索，林端叶渐稀。菊残堪作枕，荷老不成衣。著句愁诗俗，持螯喜蟹肥。晚来风色紧，吹起荻花飞。"
"三用韵 其七","宋末元初","杨公远","不作皱眉事，何烦古押衙。且尝桑落酒，更瀹雨前茶。风锐霜初结，天寒日易斜。莫言秋色老，犹自有黄花。"
"三用韵 其六","宋末元初","杨公远","性野耽幽隐，茅茨一二间。身侔黄鹤瘦，心与白云閒。囊里诗无俗，毫端画有山。忽惊时节换，塞雁又南还。"
"三用韵 其五","宋末元初","杨公远","夜凉清似水，凄切只蛩吟。唤起离人思，催残懒妇心。敲梧风淅淅，筛竹月沈沈。颢气微茫里，依稀见远林。"
"三用韵 其四","宋末元初","杨公远","人生期满百，有兴且追游。白发来非约，青春去莫留。兔乌双转毂，今古一凭楼。莫问穷通事，从今付分休。"
"三用韵 其三","宋末元初","杨公远","屋头明月上，此夕又秋分。千里人俱共，三杯酒自醺。河清疑有水，夜永喜无云。桂树婆娑影，天香满世闻。"
"三用韵 其二","宋末元初","杨公远","地不喧车马，萧然一草庐。曲通樵牧径，正合野人居。秋老欣禾熟，林寒觉叶疏。高歌仍鼓腹，世事岂关渠。"
"三用韵 其一","宋末元初","杨公远","卜筑郊坰外，宽閒一亩馀。汲泉朝灌菊，炙烛夜观书。酒熟邀朋酌，园荒课仆锄。喜尝红稻饭，旋荐晚菘蔬。"
"三用韵奉酬","宋末元初","杨公远","山水新安斗大邦，也烦临按马蹄香。扶持秀士蛟逢雨，纠察贪夫草遇霜。对景诗成吟思好，劭农心切去装忙。自惭野叟何为者，白雪阳春拜两章。"
"上巳同省斋直轩郊游直轩有诗次韵是日又值寒食节","宋末元初","杨公远","韶光又是二分过，日月如梭可奈何。对景诗成新意少，持杯量减旧时多。禁烟修禊偶同日，落絮飞花逐逝波。祇恐阴晴天不定，明朝有兴亦蹉跎。"
"上赵相公 其二","宋末元初","杨公远","彻骨清贫颇自怜，生涯淡薄只随缘。搜罗景象画多趣，抖擞襟期诗几篇。毛颖漫供烟雨耒，石泓聊当稻粱田。化炉倘赐甄陶意，便是人生际遇年。"
"上赵相公 其一","宋末元初","杨公远","天教古歙巧遭逢，和气薰蒸蚕麦丰。重见龚黄宣德化，再生韩柳振文风。万间广厦人人共，千里明蟾处处同。端的相门还拜相，鲁公行即继周公。"
"上疏斋卢按察 其一","宋末元初","杨公远","歙境争先睹使星，玉川风致是前生。壮怀学富五千卷，明月光分十一城。吏立寒冰惊号令，民沾和气乐耘耕。政声久彻宸旒听，行看金瓯覆姓名。"
"书怀","宋末元初","杨公远","检点头颅发半丝，老来刬地费支持。技缘冷淡知音寡，事每差池赋命奇。一暴十寒良可叹，三平二满且随宜。杜门懒出过从少，自录唐诗旋课儿。"
"五用韵奉酬见寄 其二","宋末元初","杨公远","潦倒无成困一邦，江湖姓字可曾香。兴来且泛三杯酒，老去从添两鬓霜。画思诗情虽我有，名缰利锁任渠忙。寒窗兀坐浑无事，閒阅离骚诵九章。"
"五用韵奉酬见寄 其一","宋末元初","杨公远","扬鞭迤逦历乡邦，留得清名处处香。六邑春风浓似酒，一轮秋月冷于霜。苏回民瘼宦情好，听彻鹃声归兴忙。满路溪山无限好，祇应裁剪入词章。"
"水西行散次韵程南仲","宋末元初","杨公远","散步招提去，禅房幽更深。开经醒俗眼，瀹茗洗尘心。石罅泉长溜，林巅蝉独吟。诗成书雪壁，恐或有知音。"
"见王书史系按察司所委平反劝课","宋末元初","杨公远","翩翩旌旆下吾邦，六邑喧传姓字香。不著一尘秋夜月，谨施三尺晓天霜。平反狱讼缧囚喜，劝课农桑惰叟忙。昨拜荆州天与幸，敢趋行幕献诗章。"
"见古梅吴府教","宋末元初","杨公远","万木风饕冻欲痴，孤根逗暖正斯时。树槎牙历百千岁，花摘索开三两枝。兄弟山矾应未称，交朋松竹恐相宜。玉堂标致和羹味，可是香名满世知。"
"见竹溪罗权府","宋末元初","杨公远","琅玕万个碧云深，长覆晴川数亩阴。渭水侯封元有节，葛陂龙化本无心。波光静处涵清影，滩濑鸣时和好音。除却寒流相映外，此君那许俗尘侵。"
"见远楼次敏斋陈先生韵","宋末元初","杨公远","目欲穷千里，楼头著意看。云横知岫远，野迥觉天宽。对景诗怀壮，乘风衣袂寒。主人还解事，容我恣凭阑。"
"四用韵 其十","宋末元初","杨公远","因循身渐老，性懒谒王侯。尝到新蓝尾，翻馀旧历头。春来虽可喜，岁去抑何愁。桃板书联句，三平二满休。"
"四用韵 其九","宋末元初","杨公远","爱梅能独立，不与众芳同。花贮香千斛，梢笼月一弓。倚松还傍竹，洗雨更梳风。和靖清吟后，题评愈不穷。"
"四用韵 其八","宋末元初","杨公远","六出新裁就，漫空密又稀。独行无鹤氅，冷卧有牛衣。竹顶千钧重，梅添十倍肥。品题输谢女，柳絮逐风飞。"
"四用韵 其七","宋末元初","杨公远","捲起黄紬被，何消道放衙。瓦盆常贮酒，雪水旋煎茶。但得诗联稳，从教竹屋斜。助侬高兴处，索笑共梅花。"
"四用韵 其六","宋末元初","杨公远","活计人知否，无声诗句间。高低烟树古，来往钓舟閒。练挂千寻瀑，屏围几座山。天涯无限景，只仗笔追还。"
"四用韵 其五","宋末元初","杨公远","梦觉灯初烬，搔头谩短吟。人生随宿分，世虑莫萦心。霜结风声息，参横月影沈。此时朝市客，争似卧家林。"
"四用韵 其四","宋末元初","杨公远","小醉初醒后，冲寒作兴游。宿云山顶散，残雪树根留。檐溜悬冰柱，风威冻玉楼。欲吟吟未稳，归拥地炉休。"
"四用韵 其三","宋末元初","杨公远","朔风号万窍，冷色倍三分。榾柮炉偏暖，茅柴酒易醺。烘梅悭爱日，酿雪布彤云。今是丰年瑞，吾侬政乐闻。"
"四用韵 其二","宋末元初","杨公远","朝市何曾梦，山林自结庐。清幽无俗事，萧洒类僧居。地锁苔痕润，池窥竹影疏。每番新雨过，门外水成渠。"
"四用韵 其一","宋末元初","杨公远","探梅时节近，春小已秋馀。饭足农家乐，年丰史笔书。篱隈眠茧栗，池浅立舂锄。对景閒吟句，风骚没笋蔬。"
"四用韵奉酬","宋末元初","杨公远","文献中州仰大邦，姓名由此带天香。襟怀月照江湖水，谈笑风生齿颊霜。天理每从閒处见，诗篇常向静中忙。明朝小队郊坰去，傥有新吟寄一章。"
"生朝","宋末元初","杨公远","初度今朝四二年，头颅堪笑尚依然。故庐仅有三间月，负郭曾无二顷田。雅淡生涯图画里，清新吟思竹梅边。焚香只祝吾亲健，此外穷通付老天。"
"生朝","宋末元初","杨公远","浮生四十自今朝，一味清閒宿分招。山在笔端长不老，雪于鬓里幸相饶。有时得句难缄口，无事干人懒折腰。多谢梅花为我寿，年年先放小溪桥。"
"生朝 其二","宋末元初","杨公远","七年客里度初生，诗骨依然只鹤形。梅亦清臞须却白，吾将潦倒鬓还青。愧无德可书银管，幸有酒堪储玉瓶。一点灵台尘不滓，何消修鍊勘黄庭。"
"生朝 其一","宋末元初","杨公远","生朝自颂岂非呆，吟得诗成亦快哉。六十平头悭两岁，百千往事付三杯。在家清苦僧留发，立世支离栎不材。却是与梅缘分厚，年年此日向侬开。"
"用前韵酬郑山长","宋末元初","杨公远","短鬓萧萧已半霜，从教憔悴胜东阳。磨穿老砚画成趣，撚断吟髭句不香。月下行歌閒放逸，酒边起舞发清狂。欲过郑老论心事，可惜相逢各异乡。"
"用前韵酬项性初","宋末元初","杨公远","连年客里度星霜，过了重阳又一阳。篱下正怜丛菊老，风前将领早梅香。宁同子美吟诗瘦，岂效宽饶肆酒狂。欲卜归期犹未定，空劳魂梦绕江乡。"
"白水池次俞山长韵","宋末元初","杨公远","石眼泉流乳，盈池永不乾。空明涵玉润，湛彻带云寒。月浸知无异，鸥来认却难。何郎今在否，好向此凭阑。"
"白茅道中","宋末元初","杨公远","支筇过岭坳，对景试推敲。野水书之字，山田画卦爻。云归峰露顶，叶落树留梢。问此名何地，人言是白茅。"
"白莲","宋末元初","杨公远","横塘清浅藕花开，绰约冰姿绝点埃。雨过浑疑汤饼试，风生却讶玉山颓。未经太液承恩去，先向东林结社来。铨次群芳须第一，妖红丽紫尽舆台。"
"立春旬日雨作不止","宋末元初","杨公远","检起床头历又新，吁嗟老境渐侵寻。十朝春恰九朝雨，一日晴还半日阴。滴碎空阶声已厌，寒欺薄酒力难禁。绝怜窗外苍苔地，积得残梅寸许深。"
"连日雪次黄仲宣韵 其二","宋末元初","杨公远","连朝飞雪满山城，恰负人言雪易晴。梅顿添肥香不减，竹虽暂屈节还清。闭门僵卧嗟寒士，煮水烹茶任巨卿。但喜遗蝗深入地，休誇李愬把吴平。"
"连日雪次黄仲宣韵 其一","宋末元初","杨公远","天遣冯夷剪水飞，拿空万木冻龙痴。寒思坡老玉楼句，清想刘叉冰柱诗。谩拥地炉然竹火，更垂纸帐当罗帷。谁知预作丰年瑞，不疗贫家眼下饥。"
"龙金庵借张山长韵","宋末元初","杨公远","道人结屋万山阿，趺坐焚香意味多。尘事不干心已寂，年华易度发难皤。薇烹石铫供常馔，茶煮山泉当太和。我亦非贪名利者，拟来入社许侬么。"
"再用韵 其十","宋末元初","杨公远","骨相寒如许，那封万户侯。红颜非藉酒，白雪未蒙头。事少浑无梦，身閒岂有愁。老天能覆我，饱暖四宜休。"
"再用韵 其九","宋末元初","杨公远","平生丘壑趣，閒雅更谁同。养竹苔三径，栽花地一弓。棋边消永日，琴上鼓薰风。静里谋生计，优游道不穷。"
"再用韵 其八","宋末元初","杨公远","地僻人烟少，林深辙迹稀。折蕉当巨扇，裁葛作单衣。田绿秧初遍，梅红雨后肥。茅檐喧闹处，紫燕引雏飞。"
"再用韵 其七","宋末元初","杨公远","绕檐森竹木，环列类排衙。供客何消酒，论文只藉茶。禽声喧昼永，日影印窗斜。更有清虚事，凭栏看藕花。"
"再用韵 其六","宋末元初","杨公远","孤竹赤松子，定交泉石间。不关渠势利，落得自萧閒。画写景中景，云分山外山。兴来时散策，兴尽便知还。"
"再用韵 其五","宋末元初","杨公远","閒拂苍苔坐，新蝉伴我吟。有山堪著眼，无事可萦心。风细荷香度，池清鸟影沈。诗成惭句拙，那得落鸡林。"
"再用韵 其四","宋末元初","杨公远","林塘幽复僻，俗士可曾游。景物因人胜，茶瓜为客留。纳凉寻密竹，凝眺倚层楼。浮世荣枯事，从今莫问休。"
"再用韵 其三","宋末元初","杨公远","村深林密处，路向小桥分。屋老诛茅葺，肠枯借酒醺。废兴随反掌，富贵等浮云。近更浇漓甚，伤怀不忍闻。"
"再用韵 其二","宋末元初","杨公远","数椽攲欲压，髣髴玉川庐。不结市朝梦，惟便水竹居。静中谙世味，贫里见亲疏。忽怪幽池涨，元通灌稻渠。"
"再用韵 其一","宋末元初","杨公远","非郭非山住，萧然乐有馀。昼长延客话，夜静课儿书。药润晴时晒，畦硗雨后锄。近来生计好，新味富佳蔬。"
"再用韵奉酬","宋末元初","杨公远","褰帷暂驻小山邦，正值芳春百卉香。洞彻胸襟欺雪月，英豪名誉冷风霜。评分曲直奸人畏，诗费赓酬竟日忙。寒士无声增重处，珠玑璀璨赐平章。"
"再韵","宋末元初","杨公远","牧竖横清笛，骑牛引犊归。阴凝山髣髴，暝合树依稀。风逼衣裘冷，天将雨雪霏。倚阑遥睇处，接翅有鸦飞。"
"再韵 其二","宋末元初","杨公远","榾柮炉红密掩窗，伤嗟劳役度时光。朝三虽怒暮还四，凫短难添鹤自长。老忆少年成感慨，吟残永夜越凄凉。教儿检点铜匜看，报道犹存一缕香。"
"回岭","宋末元初","杨公远","梯级层层步颇艰，岭头清吹逼人寒。四边绝壁诗怀壮，一片苍空眼界宽。何处山坳吞落照，长年石罅喷鸣湍。支筇对景盘桓久，领略留将作画看。"
"回溪道中","宋末元初","杨公远","山束溪流窄径迂，眼前景物入诗无。田中蝌蚪古文字，柳下舂锄新画图。巨室储茶供客贩，小旗誇酒诱人沽。行行不记几多里，回首林端日又晡。"
"早行","宋末元初","杨公远","黄粱已熟梦初醒，束担匆匆促去程。手挈杖端和袖裹，气呵髭上觉冰生。山衔斗柄两三点，犬吠篱根四五声。何处梅花开较早，清香暗度动诗情。"
"有感","宋末元初","杨公远","勘破浮生且任真，底须苦苦役精神。静观历代千张纸，细数英才几掬尘。朝市只尊黄阁贵，山林谁念素衣贫。何如领取閒风月，赢得襟怀日日春。"
"次友梅编校独卧床","宋末元初","杨公远","梅花纸帐伴书窗，毡褥平铺小小床。趺膝横琴情自适，曲肱当枕乐偏长。诗魂直透冰霜国，衾锦那沾粉腻香。丈五日高眠正熟，不知前古又三皇。"
"次文长老","宋末元初","杨公远","久向人间脱俗缘，了无挂碍度年年。一尘不惹菩提树，四大俱空兜率天。閒爇篆香供鼻观，静翻贝叶养心田。推敲对景清吟处，应是浑无蔬笋篇。"
"次兰皋自咏","宋末元初","杨公远","生来无分对书灯，却喜逢人便眼青。枵腹谩临求米帖，学耕频勘相牛经。崚嶒骨相身长健，磊磈襟怀鬓未星。密掩柴扉盘膝坐，人非人是底须听。"
"次兰皋吴堂长晓起","宋末元初","杨公远","晓起披衣不奈寒，搔头自愧转疏顽。吟情冷淡梅花外，画思微茫烟雨间。有兴何妨终日醉，无求赢得此生閒。要知人事循环理，岁月推移去复还。"
"次兰皋秋感","宋末元初","杨公远","向晚郊墟送嫩凉，征鸿点点又南翔。年光迅似离弦箭，世事艰于上水航。月不冷炎来户牖，诗多凄怨感蛩螀。秋容莫道全萧索，篱菊芙蓉竞试妆。"
"次兰皋擘蟹","宋末元初","杨公远","江湖郭索草泥行，不料遭人入鼎烹。勇恃甲戈身莫卫，富藏金玉味还清。持螯细咀仍三咏，把酒高吟快一生。鲈脍侯鲭应退舍，算渠只合伴香橙。"
"次冰寮尤倅落叶","宋末元初","杨公远","陡觉老秋郊，山臞出岭坳。萧骚风脱叶，清峭树留梢。渐失牛羊径，难藏鹳鹊巢。炉烧供夜读，童扫莫轻抛。"
"次余静庵晚望欲雪","宋末元初","杨公远","凝眸天欲莫，乌鹊认巢归。万窍号风急，千林脱叶稀。云顽垂地暝，屋冷带烟霏。默想滕郎意，商量剪水飞。"
"次余静庵寒夜诗思 其二","宋末元初","杨公远","拂拭蒲团坐，从渠岁事更。年来心益壮，老去眼增明。月牖描梅影，风檐撼铎鸣。撩侬诗兴动，得句自天成。"
"次余静庵寒夜诗思 其一","宋末元初","杨公远","地炉煨芋栗，兀坐数寒更。香篆消重爇，银釭剔复明。月穿窗隙过，风拂树梢鸣。唤醒吟边兴，敲推睡不成。"
"次吴篁屿赠别","宋末元初","杨公远","每嗟人世等浮沤，会聚如云散复收。诗赋别情无白雪，酒浇离思有青州。见梅须寄一枝信，对月还关两地愁。此去若逢风雨夜，肯思细话对床不。"
"次宋省斋九月十日","宋末元初","杨公远","恰说重阳又罢休，奈何乌兔去悠悠。可怜节后人心别，未信花前蝶意愁。病里不禁三盏酒，客中虚负一年秋。来年昨日登高兴，强健还能痛饮不。"
"次宋省斋木犀 其二","宋末元初","杨公远","颢气清如许，全钟在木犀。碎金羞色浅，片脑愧香低。根析蟾宫种，诗吟茧纸题。折来供鼻观，何用上天梯。"
"次宋省斋木犀 其一","宋末元初","杨公远","西风生桂子，香色总关情。篱菊宜交友，山矾可弟兄。惯承秋露重，独占楚天清。对此须吟句，呼童索管城。"
"次宋省斋问月","宋末元初","杨公远","开樽酹酒问婵娟，来照人间是几年。从古到今今复古，才圆又缺缺还圆。隔千里共何同异，描万象真无丑妍。最是婆娑仙桂树，新枝不长出青天。"
"次宋省斋怀竹洲","宋末元初","杨公远","苍洲无恙在，依旧匝溪湾。阑护竹三径，屋环梅数间。幽池生草梦，危石绣苔斑。遥想衔杯处，何曾醉玉山。"
"次汪制议梅岩韵","宋末元初","杨公远","梅倚幽岩顶，花开碧藓枝。了无脂粉态，惟有雪霜姿。一点香清远，千年树倔奇。和羹风味在，那许浪题诗。"
"次汪菊坡秋深韵","宋末元初","杨公远","秋深天气肃，风紧袭人衣。搅梦蛩声碎，惊心雁阵飞。事嗟今日别，身愧昔年非。欲办青蓑笠，沧浪理钓矶。"
"次朋山郑管辖韵","宋末元初","杨公远","朋山心与白云閒，一点尘嚣不可干。披褐朝真香篆袅，登坛召将剑芒寒。棋枰子落鸣飞雹，石鼎茶煎吼怒湍。待得功成丹九转，愿随鸡犬事刘安。"
"次南仲韵","宋末元初","杨公远","回首明年六十春，依然不改古衣巾。画图萧洒诗千首，心地通明月一轮。钟鼎虚名虽是贵，箪瓢陋巷且安贫。客来问我平生事，宠辱俱无老逸民。"
"次姚吏隐惠诗韵","宋末元初","杨公远","相逢一笑信前缘，闻道先吾岂较年。洒落襟期良夜月，冲融气宇小春天。喜评曲直人间事，懒问肥硗郭外田。忙里依然清兴在，时时不吝惠新篇。"
"次姚舍人 其二","宋末元初","杨公远","斜岸乌纱落魄裘，得宽閒处且悠悠。任渠名利浓于酒，顾我情怀淡似秋。黄菊苍松陶令宅，清风明月庾公楼。翻思二老今何在，景物依然恼客愁。"
"次姚舍人 其一","宋末元初","杨公远","披起绵衣换葛裘，不禁时序去悠悠。吴江枫老萧萧下，紫塞鸿归点点秋。几幅蛮笺诗状景，一声羌笛客凭楼。羁怀正此无聊奈，细雨檐花分外愁。"
"次赵都使心田寿域韵","宋末元初","杨公远","非园非圃亦非坰，寸地无多好力耕。岂藉锄犁开旷荡，但除尘垢自和平。云收月挂天长净，水止风恬浪不生。寿域预营真得所，王家茧室可齐名。"
"次赵篷窗岁莫","宋末元初","杨公远","人间历日又天颁，造化推移岂暂閒。春到却添诗思好，年高何惜鬓毛斑。非干己事慵开口，不受人情免厚颜。试问近来知我者，梅花之外只青山。"
"次乾明观汪新恩","宋末元初","杨公远","家世桃源越几年，蓦携书卷觅安全。来寻竹所山房处，为结梅花纸帐缘。白鹤词歌明月下，黄庭经勘晚风前。他时九转功成后，稳驾真人莲叶船。"
"次菊坡汪判丞","宋末元初","杨公远","襟期坡上菊，禀得一天秋。德述须银管，诗吟耸玉楼。不关心富贵，爱隐迹林丘。只恐符商梦，桃源莫可留。"
"次黄山中山居韵 其二","宋末元初","杨公远","结茅林麓久，老大鬓丝多。浮世几棋局，生涯一钓蓑。位卑希少室，饮醉达无何。勘破红尘事，风恬水不波。"
"次黄山中山居韵 其一","宋末元初","杨公远","山居无一事，所得趣何深。阅世秋声赋，存心夜气箴。步徐携葛杖，兴逸鼓嵇琴。最喜疏篱下，悠然见翠岑。"
"次黄山中首尾吟","宋末元初","杨公远","双井源流绰有声，襟期一片玉壶清。吟成物外风骚句，付与人间月旦评。随柳问花知雅兴，论心握手见交情。英雄标致真难敌，双井源流绰有声。"
"次程斗山村居韵 其十","宋末元初","杨公远","诗骨清臞甚，几如沈隐侯。自编篱象眼，为护笋猫头。日有丘园乐，身无世俗愁。怜渠名利客，汩汩几时休。"
"次程斗山村居韵 其九","宋末元初","杨公远","生来疏拙甚，怕与俗流同。颇识一丁字，宁牵两石弓。夜敲筛柳月，晓对落花风。但得身无事，何消效送穷。"
"次程斗山村居韵 其八","宋末元初","杨公远","村疃多幽趣，谁言景象稀。云攲山卸帽，苔长石添衣。一岁惊春老，千林觉绿肥。可怜双蛱蝶，又傍菜花飞。"
"次程斗山村居韵 其七","宋末元初","杨公远","山中閒宰相，日日有蜂衙。剑戟门前竹，枪棋鼎内茶。莺歌喉宛转，蝶舞翅攲斜。只此堪娱乐，何消解语花。"
"次程斗山村居韵 其六","宋末元初","杨公远","茅结两间月，白云分半间。利名俱拚舍，云月共清閒。来辙元无俗，论交赖有山。谢渠梁上燕，社后又飞还。"
"次程斗山村居韵 其五","宋末元初","杨公远","搔头无别想，得句但长吟。懒到风波地，坚存铁石心。人情从冷热，世态任浮沈。却喜虚檐外，清吹满竹林。"
"次程斗山村居韵 其四","宋末元初","杨公远","融和天气好，携杖作清游。景物自消长，禽言或去留。人登山际寺，花映水边楼。欲写归吟卷，敲推手不休。"
"次程斗山村居韵 其三","宋末元初","杨公远","山势主宾立，溪流泾渭分。景幽诗易得，兴逸酒难醺。有累营家燕，无心出岫云。若言朝市事，毫发不曾闻。"
"次程斗山村居韵 其二","宋末元初","杨公远","萧洒园池上，依然一故庐。苍苔封曲径，老鹤伴閒居。计拙身还逸，颜酡鬓任疏。日长无个事，穷达尽教渠。"
"次程斗山村居韵 其一","宋末元初","杨公远","隐迹深村里，年今四十馀。谩携三寸管，欠读几行书。爱竹和烟种，移梅带月锄。箪瓢还自乐，饭糗茹青蔬。"
"次程斗山韵","宋末元初","杨公远","口作蛩吟肩耸山，了无萦系一生閒。梦回春草池塘外，诗在梅花烟雨间。但得双眸长炯炯，从教两鬓自斑斑。此身穷达何消问，天道乘除去复还。"
"次程国舍","宋末元初","杨公远","欲坐春风欠宿缘，识荆琳宇忆当年。初逢脱略知心地，再见从容值暑天。万卷诗书君有种，一犁烟雨我无田。晓来喜报檐前鹊，忽得珠玑璨两篇。"
"次程直学对镜","宋末元初","杨公远","青铜频启看，瘦劣沈东阳。鬓染秋霜色，身期晚节香。閒情耽水石，幽梦绕池塘。何似伊川脉，渊源道味长。"
"次程南仲韵 其五","宋末元初","杨公远","剩喜壶中别是天，诛茆结屋竹梅边。伴人有意一泓砚，笑我无缘二顷田。半醉半醒知酒圣，非空非色悟僧禅。门前青嶂浑如画，云去云来树倚巅。"
"次程南仲韵 其四","宋末元初","杨公远","倒指头颅六十馀，尤堪抱瓮灌园蔬。生来自得江山趣，身后何消竹帛书。无事关怀心寂寂，有时敲句意徐徐。乘閒问柳寻花去，缓步安然当小车。"
"次程南仲韵 其二","宋末元初","杨公远","生意窗前草不除，翛翛苍玉自扶疏。贫将入骨谁怜我，富欲掀天命属渠。学圃频观种树传，杜门几似绝交书。有时间有过从者，分席非樵即是渔。"
"次程南仲韵 其一","宋末元初","杨公远","老来鹤发更鸡皮，计解曾无六出奇。耕钓云烟三寸管，剪裁风月几联诗。逢人多谢开青眼，顾我惟惭匪白眉。世路近来虽著脚，不如退步学聋痴。"
"次韵立秋","宋末元初","杨公远","白帝交承下令时，蒲葵絺葛竖降旗。书亲灯火儿曹喜，雁过沙场士卒悲。夜月一帘虽旧识，西风半榻是新知。从今景物皆清致，多办吟笺剩赋诗。"
"次韵别黄山中","宋末元初","杨公远","相逢祇在万山阿，每愧才疏藉琢磨。昨日忽来明日去，会时常少别时多。茶聊当酒匆匆话，诗为言怀细细哦。折得梅花须寄我，不然携杖早相过。"
"次韵郑山长九日","宋末元初","杨公远","诗逢佳节应酬忙，三斗何妨效汝阳。帽任攲斜双鬓白，菊无今古数枝黄。龙山景物自消长，栗里琴书今在亡。往事莫谈添感慨，醒时也作次公狂。"
"次韵凌义山 其二","宋末元初","杨公远","眼前诗料底消寻，移入蛮笺别浅深。无斧凿痕方造妙，超尘俗表始堪吟。物情体状须留意，句眼推敲好用心。试看咏梅千万首，影香独数老逋林。"
"次韵凌义山 其一","宋末元初","杨公远","自怜老境渐侵寻，检点头颅雪旋深。无酒浇愁还独啸，有时得句但长吟。一天月色涵秋意，四壁蛩声恼客心。好是夜凉清似水，萧萧风度古松林。"
"次韵黄仲宣九日","宋末元初","杨公远","又逢重九日，七载寓僧庐。送酒人何在，迎风帽自如。萸肥含味远，菊瘦著花疏。祇么酬佳节，诗成茧纸书。"
"江天晓望次南仲韵","宋末元初","杨公远","江天向晓缊轻寒，雾捲云收眼界宽。雁起沙头兵出戍，鹭翘柳上雪成团。数声柔橹船初发，一片寒芦叶半乾。无奈满前诗料富，耽吟几致废朝餐。"
"池上芙蓉","宋末元初","杨公远","小池擎雨已无荷，池上芙蓉映碧波。初试晨妆铜镜净，未醒卯醉玉颜酡。一秋造化全钟此，十月风光尚属他。除却篱边丛菊伴，别谁能奈晓霜何。"
"竹夫人","宋末元初","杨公远","羞领青奴号，由来节操刚。有生惟具眼，不妒为无肠。恋恋言何寂，娟娟体自凉。弃捐知素分，那敢望专房。"
"自述","宋末元初","杨公远","年踰半百颇酸心，眼底朋俦试选抡。松竹梅花三益友，诗书画卷一閒人。北窗高卧那非乐，南阮甘贫只任真。却喜生无荣辱事，底须姓字动朝绅。"
"自笑 其二","宋末元初","杨公远","东郊结屋恰三间，景物供吟要细参。红日射芒穿密树，青山倒影浴寒潭。樵虽分席当时话，客为同心尽日谈。最是北窗高卧处，如雷鼻息睡偏酣。"
"自笑 其一","宋末元初","杨公远","自笑人生立世难，甘辛滋味饱曾参。头颅潦倒梅横雪，心地通明月印潭。诗欠惊人徒著意，事多忤俗更休谈。何如领略三杯酒，不必如泥只半酣。"
"观梅","宋末元初","杨公远","老来宠辱两无闻，才见梅花喜十分。冰雪相看虽属我，乾坤独步却输君。受知和靖黄昏月，入梦昌龄落寞云。从此暗香来不断，何消更把水沈焚。"
"初度","宋末元初","杨公远","行止由来不自如，八年初度寓僧庐。半生閒逸云无定，两鬓萧骚雪尚疏。岂愿身荣如卫鹤，祇惭技拙类黔驴。今朝六十从头起，数到稀年更有馀。"
"初度寓郡","宋末元初","杨公远","得失荣枯付分休，康强之外复何求。灵台洞彻天无夜，银海精明月正秋。谩赋律章酬诞节，旋沽官酝破羁愁。生来结得梅花伴，长占春风第一筹。"
"初夏旅中 其五","宋末元初","杨公远","每忆吾庐隐者居，天然景物足清娱。树林阴翳莺求友，帘幕深沈燕引雏。可钓可耕盘谷序，堪诗堪画辋川图。何当归去北窗卧，能胜羲皇以上无。"
"初夏旅中 其四","宋末元初","杨公远","吟髭细撚祇堪伤，几度徘徊立夕阳。诗不疗饥徒著意，酒能作病莫持觞。此心轩豁出云月，浮世间关逆水航。多谢老天怜我在，长教穷健又何妨。"
"初夏旅中 其三","宋末元初","杨公远","往来萧寺几经年，时向僧窗听说禅。一事不成空老去，三椽聊寓幸安眠。诗篇冰雪无蔬气，粥饭齑盐有道缘。欲卜归期犹未定，况闻绿树有啼鹃。"
"初夏旅中 其二","宋末元初","杨公远","早起窗前拥弊裘，鬓毛萧散冷飕飕。葵榴花发已云夏，竹树风生却似秋。骤雨乍晴双港涨，宿云初敛四山幽。客怀顿觉添萧洒，且放吟情出一头。"
"初夏旅中 其一","宋末元初","杨公远","乌兔双飞去若梭，又逢天气正清和。绿空桑柘蚕成茧，青遍田畴犊卧莎。好景常供诗料足，浮生每叹客愁多。家山不是无风月，斗粟区区可奈何。"
"听涧泉琴次赵丞韵","宋末元初","杨公远","来谒涧泉琴，都忘利与名。初闻心地爽，饱听耳根清。三峡流波势，九皋鸣鹤声。更期明月夜，共此畅幽情。"
"呈许使君 其二","宋末元初","杨公远","蒙泉清彻底，更不著纤尘。滕阁曾逢月，花屏又遇春。采芹尊秀士，拔薤抑强民。祇恐芝泥召，催归侍紫宸。"
"呈许使君 其一","宋末元初","杨公远","河岳中原地，英贤间世生。气雄虹万丈，心净月三更。韩柳文同妙，龚黄政共清。新安人有分，月旦愿推评。"
"呈康总管相公","宋末元初","杨公远","古汴文章伯，来为我郡侯。一心天不夜，千里月长秋。政压龚黄辈，诗侪李杜俦。雷门持布鼓，肯瞩电光不。"
"寿许侯","宋末元初","杨公远","冬孟犹馀一叶蓂，中原贤哲此时生。星辉南极躔吴分，月出东山照歙城。耐与寒花香晚节，清如冷蕊味和羹。童颜鹤发神仙骨，便是崆峒老广成。"
"寿许侯","宋末元初","杨公远","星辉南极彩云边，律转黄钟一日前。河岳间生贤太守，椿松齐算老神仙。心犹秋月烛千里，人在春风度两年。祇恐练溪难久驻，行看飞诏下尧天。"
"张道士山房次程南仲韵","宋末元初","杨公远","丹房萧洒绝纤埃，石径萦纡辟草莱。窗外果从猿摘去，山中芝藉鹤衔回。一瓯白雪汤轻注，三尺青蛇匣不开。如许清虚尘世隔，明朝再约抱琴来。"
"花朝","宋末元初","杨公远","花朝恰了一分春，雨雪阴霾占两旬。物态未妍寒瑟缩，人生易老事因循。洗瓷杯酌浮蛆酒，拥地炉烧带叶薪。翻忆昔年成感慨，长官出郭劭耕民。"
"芳溪閒步","宋末元初","杨公远","竹杖芒鞋度断冈，崎岖小径绕寒塘。野梅照水初含白，山菊支霜未委黄。对景每番成感慨，把杯几度放疏狂。此生但只安吾分，无辱无荣寿且康。"
"闷书","宋末元初","杨公远","闷来咄咄向空书，怪底年来每事疏。著脚左如旋磨蚁，进身难似上竿鱼。不逢贤者休弹铗，谩说侯门可曳裾。毕竟归农为上策，买将蓑笠去耕锄。"
"闷书 其二","宋末元初","杨公远","客里因循断送春，况逢天气半晴阴。生来百事少如意，老去千般都上心。长铗空弹冯氏剑，良材还斲蔡翁琴。愁怀正此无分付，多谢黄鹂送好音。"
"闷书 其一","宋末元初","杨公远","转眼才馀五日春，东奔西走废光阴。一泓砚里谋生意，几句诗中写客心。贯斗冲牛雷焕剑，高山流水伯牙琴。莫将未遇添惆怅，自有名公为赏音。"
"夜坐 其二","宋末元初","杨公远","相伴青灯坐矮窗，老来计拙负年光。画灰有句羞才短，就枕无眠畏夜长。世路难跻缘峻崄，人情易见为炎凉。知心却藉风和月，时度梅花一线香。"
"夜坐 其一","宋末元初","杨公远","门外霜风猎猎声，拥炉坐对一灯明。閒思浮世古今事，倦听荒城长短更。满榻诗书终有味，半生名利竟无成。从人笑我衣冠别，虽不趋时却自清。"
"学圃","宋末元初","杨公远","萧然身世尽宽舒，剩有工夫学种蔬。每汲清泉勤抱瓮，旋锄荒圃谩携书。绿葵紫芥香尤美，春韭秋菘味有馀。时撷鲜苗烹石铫，朱门肉食不如渠。"
"学渔","宋末元初","杨公远","年来懒问是和非，谩向沧浪理钓矶。折取绿荷充蒻笠，收将红芰缉蓑衣。秋风莼菜鲈堪脍，春水桃花鳜正肥。身逐烟波逃世虑，沙鸥汀鹭共忘机。"
"学樵","宋末元初","杨公远","因嫌踪迹混尘嚣，腰斧高歌去采樵。欲效买臣无贵骨，何如王质有仙标。丁丁伐木空山外，轧轧肩薪小径遥。一任雪天霜月夜，且将带叶地炉烧。"
"学稼","宋末元初","杨公远","尘埃面目半生勤，去住浑如出岫云。腹馁谩挥求米帖，囊空徒诵送穷文。诗书满架何堪煮，稌黍盈畴政乐闻。欲办烟蓑并雨笠，愿随田叟学耕耘。"
"拙稿呈许侯","宋末元初","杨公远","拙稿携将谒使君，区区那敢冀知闻。编成初卷如终卷，赋就三分诵七分。妄意僭干修月斧，删芜端藉运风斤。一经题品便佳士，庶别丛间莸与薰。"
"苦雨","宋末元初","杨公远","滴碎空阶颇厌听，恼人况又近清明。三分春忽二分过，十日天无一日晴。寒沁柳眉愁寂寂，湿凝花脸泪盈盈。苍穹好悯云霓望，留作甘霖助有成。"
"诗谒按察疏斋赐贱号二大字赋诗以谢","宋末元初","杨公远","幸披云雾睹青天，尽道山人有宿缘。得坐春风才半日，胜居尘世已千年。槎枯许到银河畔，葭老容依玉树边。两字光芒关不住，私心犹敢觅新篇。"
"雨后 其二","宋末元初","杨公远","沛然倾霔战骄阳，飒飒风来作晚凉。吹散浮云澄玉宇，敲残枯叶堕银床。韩檠擢用因书荐，班扇投閒被雨妨。自此吟情辜不得，一秋景物要平章。"
"雨后 其一","宋末元初","杨公远","春色相将老，幽禽百样吟。一犁新雨骤，满地落花深。麦秀风翻浪，秧青水透针。年登应可卜，稍稍慰侬心。"
"雨过閒步","宋末元初","杨公远","霏微雨过不成泥，小步何妨曳杖藜。半露好山云断续，轻笼淡日树高低。池塘有梦春生草，桃李无言下自蹊。政此新晴犹未定，那堪又听竹鸡啼。"
"饯王书史","宋末元初","杨公远","揽辔来时柳未烟，榴花又见火初然。一春人坐冰霜国，四野农歌蚕麦天。教雨仁风弥歙境，屏山练水入吟编。明朝马首东归去，伫看清名到日边。"
"饯卢按察","宋末元初","杨公远","轺车至日岁将更，又趁薰风理去程。历遍山城留好句，苏回民瘼快舆情。人言但有官如此，世道应无事不平。祇恐江东难久驻，看看诏趣秉钧衡。"
"饯赵可斋朝京","宋末元初","杨公远","秋高秣马理征鞍，琴鹤相随上帝关。已有声名闻草木，又将诗句动夷蛮。金銮未赐金莲炬，玉陛将催玉笋班。管取来年三二月，定看昼著锦衣还。"
"饯康侯 其二","宋末元初","杨公远","古歙何多幸，民叨抚育恩。清声冠今古，浩气满乾坤。夜月一船载，秋风三径存。莫能攀去辙，恋恋劝金樽。"
"饯康侯 其一","宋末元初","杨公远","报政三年满，还容借寇么。丝纶来帝幄，襦裤蔼民歌。遗爱棠阴茂，留传锦句多。苍生今有待，霖雨早滂沱。"
"昨携拙稿呈康使君郢正以诗促之","宋末元初","杨公远","昨携拙稿乞挥斤，安敢颙颙觊赏音。明月清风聊寓意，孤峰绝岸颇留心。驽逢伯乐方增重，剑遇张华免陆沈。肯把灵丹攻鄙俗，珍藏何啻万黄金。"
"癸未中秋","宋末元初","杨公远","凉入郊墟暑渐微，奈何节序暗推移。景逢三五秋分夜，光异寻常月满时。按舞霓裳仙绰约，长舂灵药兔迷离。广寒宫桂花空发，近世无人折一枝。"
"癸未元日","宋末元初","杨公远","桃板休题只任真，也无艰苦与悲辛。屠苏后饮身虽老，毛颖频挥道不贫。昨夜灯花今岁兆，今朝元日昨宵春。迩来时俗全非古，乌帽长衫能几人。"
"省斋寄诗用韵走笔以谢 其二","宋末元初","杨公远","竟日昏昏醉梦中，俄惊绿暗石榴红。两三个月书全杳，四五篇诗信忽通。身世愧无鸿鹄志，交情叹作马牛风。如今暂效相如计，较著无声迥不同。"
"省斋寄诗用韵走笔以谢 其一","宋末元初","杨公远","每思分袂岁寒天，又见荷钱贴水圆。月落梁间清夜后，云生江上晚风前。题诗茧纸无由达，结梦花屏又复还。会晤未龟空怅恨，何时握手共欢然。"
"览镜","宋末元初","杨公远","览镜颜非昔，相将老态催。青春弹指去，白雪上头来。兴逸三杯酒，诗清百咏梅。襟期除此外，万事付悠哉。"
"重阳已过半月菊花方开 其二","宋末元初","杨公远","西风转北又旬馀，才见黄花粲短篱。底事不开重九日，何心却趁小春时。芳传栗里陶潜径，香入离骚屈子辞。不肯趋时真隐逸，岂教尘世俗人知。"
"重阳已过半月菊花方开 其一","宋末元初","杨公远","过了重阳半月馀，菊花方见放东篱。香清不减登山日，色好偏过泛酒时。餐落英真成浪语，存荒径岂是虚辞。生来宁耐风霜挫，晚节腾芳满世知。"
"闻鹃 其二","宋末元初","杨公远","春阑闻杜宇，归去意难禁。蜀道连天崄，郫城隐雾深。差池当日事，懊恨此生心。阅世多兴废，君休忆故林。"
"闻鹃 其一","宋末元初","杨公远","帝魄声声切，教侬听不禁。都缘伤国破，岂是怨春深。枕上幽人思，灯前逆旅心。花枝疑恨血，到处映山林。"
"除夜","宋末元初","杨公远","檐溜声中送旧年，团圞笑语不成眠。忽惊雷吼三更后，始悟春回半月前。桃板欲题诗未稳，灯花频结兆开先。明朝贺客无祗待，汲水煎茶当酒传。"
"除夜","宋末元初","杨公远","老境渐相干，饶侬鬓未斑。岁华今夜换，天道此时还。累重家常俭，身轻心自閒。莫愁生计薄，笔底有青山。"
"借吴直轩韵别黄仲宣","宋末元初","杨公远","世路间关迥不同，生涯淡薄砚池中。买蓑去伴玄真子，著句来违黄石公。虽慰晓猿兼夜鹤，却嗟社燕与秋鸿。从今雪月交光夜，乘兴当思泛短篷。"
"借张山长韵呈方虚谷 其三","宋末元初","杨公远","楼台寂寂白云堆，三径萦迂锁翠苔。怪得菊松多喜色，祇缘琴鹤已归来。人瞻北斗光尤灿，门对南山掩复开。野客再持漫刺谒，不应袖手又空回。"
"借张山长韵呈方虚谷 其二","宋末元初","杨公远","归来默坐似心斋，南北曾穿几緉鞋。踏遍关河才思古，名知草木宦情佳。桐江胜景归吟卷，练水寒云入壮怀。试数时贤谁敢并，苏黄端的是同侪。"
"借张山长韵呈方虚谷 其一","宋末元初","杨公远","幡然何事赋归来，领略黄山酬玉杯。敲月几编虽满世，泽民一念未宜灰。笑呼臞鹤梅边去，旋买寒花竹外栽。襟度汪汪千万顷，眼青应为野人开。"
"借虚谷太博狂吟十诗韵书怀并呈太博 其一","宋末元初","杨公远","钟鼎箪瓢信宿缘，且将閒逸度馀年。诗敲雪月风花夜，画捲江湖烟雨天。三尺焦桐方外友，一泓老砚郭边田。自惭野趣无拘束，敢和清吟一十篇。"
"借虚谷太博狂吟十诗韵书怀并呈太博 其八","宋末元初","杨公远","吾庐近野却依城，弹压风光藉酒兵。山色可供图画趣，泉流聊当管弦声。眼前无事方安逸，天下丰年即太平。权势从来难倚仗，祇宜孤立度浮生。"
"借虚谷太博狂吟十诗韵书怀并呈太博 其三","宋末元初","杨公远","幽事知谁可共论，烟浮清晓月黄昏。吟梅细味逋仙句，植蕙閒招楚客魂。暴富小池蛙奏乐，安贫陋室席为门。吾生幸自无荣辱，一任傍人笑作村。"
"借虚谷太博狂吟十诗韵书怀并呈太博 其五","宋末元初","杨公远","失笑如何了此生，须教日日醉乌程。是非不较人情好，穷达休论世路平。钓月耕云何限乐，枕流漱石有馀清。近来转觉身强健，剩喜双瞳炯炯明。"
"借虚谷太博狂吟十诗韵书怀并呈太博 其二","宋末元初","杨公远","竹马才抛又是翁，年来自觉转疏慵。欲开竹下三三径，还借毫端六六峰。处世竟无非理事，对人那有可惭容。浮沈聊尔从吾好，却笑南阳说卧龙。"
"借虚谷太博狂吟十诗韵书怀并呈太博 其七","宋末元初","杨公远","一生不把两眉愁，厌听瓢声笑许由。愿荷锄来翻畎亩，懒携刺去谒公侯。酒倾明月清风夜，诗琢空山落木秋。坎止流行俱莫问，自然霜雪未蒙头。"
"借虚谷太博狂吟十诗韵书怀并呈太博 其九","宋末元初","杨公远","身世悠悠岁月侵，儿时历练到如今。梅臞元禀冰霜操，松老犹坚铁石心。世道任从渠否泰，人情岂为我辰参。欲知卜隐在何处，寂寞荒村烟树深。"
"借虚谷太博狂吟十诗韵书怀并呈太博 其十","宋末元初","杨公远","径曲通村深复深，听莺吟歇听蝉吟。园林幽雅已成趣，朝市纷华岂到心。匣冷冯驩长铗剑，壁悬元亮不弦琴。故知忤世皆缘直，有口从今只合瘖。"
"借虚翁涌金门城望五诗韵以写幽居之兴 其四","宋末元初","杨公远","细撚吟髭谩赋诗，骚人那敢与争驰。倾杯对月风清夜，倚杖观山云敛时。世事安危浑莫问，人生得失底须悲。何当琢就梅花句，付与高楼画角吹。"
"借虚翁涌金门城望五诗韵以写幽居之兴 其三","宋末元初","杨公远","时光迅速走双轮，忽忆前朝事已陈。门外难交骑马客，竹边惟结话诗人。生来岂羡陶朱富，老去宁甘原宪贫。处世自怜浑不解，江山聊助笔头春。"
"借虚翁涌金门城望五诗韵以写幽居之兴 其一","宋末元初","杨公远","数竿脩竹半池荷，密掩柴门少客过。笔底画能希李郭，囊中诗欠似阴何。一心夜月炯长在，两鬓秋霜积未多。花甲明年重数起，幸逢尘世息兵戈。"
"借虚翁涌金门城望五诗韵以写幽居之兴 其五","宋末元初","杨公远","堂标野趣岂虚传，坐看朝岚与夕烟。支径萦迂斜傍竹，幽池清浅倒涵天。少年心付沾泥絮，晚景身犹顺水船。却喜传家惟老砚，麝煤磨尽可曾穿。"
"借虚翁涌金门城望五诗韵以写幽居之兴 其二","宋末元初","杨公远","半生迹未历江湖，辟地东郊旋剪芜。结屋池边尘自少，莳梅窗外俗全无。偶来啜茗谢良友，不肯趋时愧腐儒。却笑一寒难措手，欲裨短褐拆天吴。"
"旅寓","宋末元初","杨公远","忆昔离家日，村村煮茧香。因循淹五月，次第过重阳。排闷诗多感，怀归梦最长。君言名利事，都只付亡羊。"
"病起 其三","宋末元初","杨公远","病起觉痴聋，徐行脚蹑空。杖能供半力，药已奏全功。整顿身仍健，优游道未穷。呼儿涤泓颖，拂素貌渔翁。"
"病起 其二","宋末元初","杨公远","弹指叹吟身，悭悭满六旬。维摩宁久病，孺子岂长贫。虽欠诗边兴，还存笔底春。莫言憔悴损，梅瘦越精神。"
"病起 其一","宋末元初","杨公远","一病已兼旬，朝来试整襟。眼前惊雾散，耳底怪蝉吟。检点尘侵砚，爬搔雪满簪。春归浑未省，绿树又成阴。"
"病腰","宋末元初","杨公远","偶病腰疼失步伤，艰行终日坐胡床。非干骑鹤因钱重，岂是悬鱼为带长。倒屣蔡邕那敢效，休官陶令却相当。名方细检无良剂，祇好频频酌酒浆。"
"荷花","宋末元初","杨公远","竹边窗外小池塘，青盖亭亭拥靓妆。莫把仙娥相比拟，合将君子为平章。凋时堪供真人艇，老去犹充楚客裳。几夜月明风露下，输侬受用许清香。"
"贽雨村施权宰","宋末元初","杨公远","旌旆来时桂未华，如今烟柳又藏鸦。一尘不著千家月，万象无私满县花。草茂圜扉春寂静，吏閒庭院燕諠哗。剩膺当路飞腾剡，玉笋催班已有涯。"
"高斋韩东尉用前韵见寄次韵谢","宋末元初","杨公远","世间名利我无缘，饱看黄花又一年。鬓有几根从带雪，心无一事可欺天。筑居易办观梅阁，取醉难谋种秫田。欲谒昌黎论此意，那知先已寄新篇。"
"偶成","宋末元初","杨公远","世路崎岖蜀道难，长年兀兀坐柴关。诗才得句心先喜，事不萦怀梦亦閒。已种苍竿环碧沼，旋营矮屋傍青山。倘来轩冕虽无分，赢得优游天地间。"
"偶成","宋末元初","杨公远","抱膝长吟更短歌，百年身世易蹉跎。事逢如意从来少，诗不惊人空自多。暖日烘时花著子，东风吹后草成莎。看渠天道无私覆，寒谷阳春有脚么。"
"偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽 其五","宋末元初","杨公远","池水倒窥疏影动，任渠羌管吹三弄。碧波清浅净无痕，老干槎牙坚耐冻。花放羞同桃李场，香来偏恼诗人梦。当年曾醉老师雄，翠羽双双疑作凤。"
"偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽 其四","宋末元初","杨公远","水边篱落忽横枝，不受狂蜂浪蝶知。万紫千红俱寂寞，三花五蕊自新奇。风号浪涌连天起，雪作云凝拂地垂。此景此时难著脚，输渠耐冷立江湄。"
"偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽 其三","宋末元初","杨公远","雪后园林才半树，支筇细认孤山路。云顽未敛风更严，木冻且僵天欲莫。冷蕊依稀无处寻，清香髣髴暗中度。翻思立马老坡翁，月上黄昏方得句。"
"偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽 其二","宋末元初","杨公远","暗香浮动月黄昏，斗转参横月闯门。香一线通清晓梦，影千枝写悄诗魂。荒寒老屋疏篱处，寂寞断桥流水村。青女横陈鸡唱彻，悬知烟雾暝云根。"
"偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽 其一","宋末元初","杨公远","疏影横斜水清浅，冰容不比寻常见。若非采石谪仙魂，定是汨罗骚客面。鹤膝枝低俯镜奁，鸭头波静澄江练。凭谁说与老孤山，敢续君诗君莫厌。"
"偶题","宋末元初","杨公远","鹅黄又染柳丝丝，自笑劳生作么为。雨耒云耕三寸管，风棂月牖一联诗。酒逢知己何妨醉，事不如人且待时。祇恁眼前随分去，展开怀抱豁双眉。"
"寄东麓赵赞府 其二","宋末元初","杨公远","黄花开后骤征鞍，再见黄花秋又残。只字未能通间阔，长笺先辱问平安。共看明月隔千里，独对西风愧一寒。祇有麓翁知我者，何时会面话辛酸。"
"寄东麓赵赞府 其一","宋末元初","杨公远","佐邑■阳绰有声，文章政事冠群英。南墙松想乘閒咏，北海樽闻已戒倾。横笛倚楼襟度逸，携琴带鹤宦情轻。结知当路交飞剡，行看除书下玉京。"
"寄陆同府","宋末元初","杨公远","忆昔轻舟衣锦还，青红旗帜满江边。正逢时节梅将潦，又见池塘柳欲绵。千古棠阴思召伯，一封芝诏下尧天。行看大展经纶手，霖雨苍生四海传。"
"寄饯东麓赵赞府之官湖南","宋末元初","杨公远","忆昔鸣驺闯草庐，欢然把酒话襟期。自从六月袂分后，又是重阳节过时。江左英贤姑佐邑，湖南松竹助哦诗。饯违不及空惆怅，傥或逢梅寄一枝。"
"康使君惠诗借韵谢","宋末元初","杨公远","几幅生绡扫麝煤，枯梢黏藓石封苔。布成野水云山去，博得金章玉句来。眉白自惭非我有，眼青多藉为侬开。一经题品多增价，古锦光芒亦壮哉。"
"探梅","宋末元初","杨公远","傍水寻梅步水湄，轻寒轻暖日斜时。不辞二里还三里，且看南枝又北枝。蕊胜珠圆香胜脑，花如玉洁蒂如脂。绝怜疏影横清浅，欲为题诗未敢诗。"
"梅花五首 其五","宋末元初","杨公远","半黏残雪不胜清，可惜梢头欠月明。影不横斜冰未泮，香微漏泄晓初晴。餐毡苏武应同调，披氅王恭想再生。忍冻保全清节在，为渠从此定交盟。"
"梅花五首 其四","宋末元初","杨公远","横隔片烟争向静，深藏翠幕全真性。霞拖数缕日初沉，月挂一眉天未暝。问讯频敲碧玉枝，觅诗踏遍苍苔径。有时小醉倚幽窗，只藉清香闻得醒。"
"梅花五首 其三","宋末元初","杨公远","屋檐斜入一枝低，欲为形容颇费思。萧洒花裁冰脑缀，横斜干倚斗杓垂。风浮香动更阑后，窗映枝横月转时。最是孤高难著语，只宜索笑莫言诗。"
"梅花五首 其二","宋末元初","杨公远","高标独立岁寒时，不受狂蜂浪蝶知。树百千年枯更好，花三两点少为奇。暗香疏影孤山句，却月凌风水部诗。顾我对渠吟未稳，且将淡墨貌横枝。"
"清明","宋末元初","杨公远","清明又向客中过，忆著家山事若何。未及扫松徒怅恨，偶因得句漫吟哦。六旬身世忧怀少，九十春光阴雨多。对景岂宜虚负却，把杯须拚醉颜酡。"
"清明日雨中闻鹃 其二","宋末元初","杨公远","家轻授鳌灵，不拟再寻盟。故业成荒址，中心饮恨声。废兴犹反掌，今古总伤情。最是初闻处，令人泪欲倾。"
"清明日雨中闻鹃 其一","宋末元初","杨公远","蜀魄抑何灵，年年不负盟。才过百五日，便作两三声。渠自怀归计，人因恼别情。凄凉无处著，那更雨如倾。"
"萤","宋末元初","杨公远","飞萤生腐草，熠耀暗中游。贴水灯相照，穿林火独幽。风前疑烬落，雨里讶星流。映读除车胤，今人肯效不。"
"谒和靖先生墓借斗山韵","宋末元初","杨公远","孤山仙冢草菲菲，姓字留将后世知。遣稿文无封禅事，名家梅有影香诗。祇惭老子携琴晚，不见苍头放鹤时。一瓣心香聊敢敬，寒泉自掬酹瓷卮。"
"谒秋崖先生方吏部墓借斗山韵","宋末元初","杨公远","崖翁底事姓名香，照世文章日月光。葭坞留荷啼晓露，茧窝埋玉黯斜阳。碑刊地记生前撰，甃蚀苔痕去后荒。一炷炉薰瞻敬罢，教人空结九回肠。"
"铜瓶簪梅","宋末元初","杨公远","梅花点点自清真，雪虐风饕苦且辛。白玉堂开虽是贵，古铜瓶浸亦非贫。爱渠夜写灯前影，类我时挥笔底春。雅趣有谁能领会，华光已后更无人。"
"隐居杂兴 其六","宋末元初","杨公远","一味幽閒了此生，那曾怀刺谒公卿。无官可署名虽晦，有句堪吟思自清。棋要藏机何用著，琴能识趣底须声。何当办取青蓑笠，去趁农夫学耦耕。"
"隐居杂兴 其九","宋末元初","杨公远","槎牙诗骨等梅臞，试启青铜失故吾。啖蔗祇应佳境近，解袍那想故人无。推排景物归吟卷，安顿江山入画图。只此可堪供活计，底须舍瑟学齐竽。"
"隐居杂兴 其七","宋末元初","杨公远","萧然天地一吟身，著向荒村野水滨。耳底松声风奏乐，窗间竹影月传神。无田种秫难谋醉，有砚遗家未是贫。除却推敲无别事，襟怀拍塞四时春。"
"隐居杂兴 其四","宋末元初","杨公远","生计新来喜有涯，莳菘栽韭树桑麻。惯眠纸帐三竿日，饱听萍池两部蛙。往事真成看堕甑，凡身安敢望乘槎。一般受用还官样，门外黄蜂为报衙。"
"隐居杂兴 其二","宋末元初","杨公远","身世悠悠付等閒，卢仝破屋恰三间。暂时结伴窗前月，耐久论交户外山。竹鼎篆香消更爇，锦囊诗卷改还删。是非荣辱俱乌有，翻笑人间两触蛮。"
"隐居杂兴 其五","宋末元初","杨公远","髼松两鬓欲成丝，又是桃红李白时。百岁光阴须藉酒，一生志趣莫过诗。世情因向贫中识，画思方知老后宜。却喜半犁新雨过，旋分菊本莳东篱。"
"隐居杂兴 其十","宋末元初","杨公远","诘曲通村小径开，依山结屋任低隈。无从问字高人过，有不嫌贫长者来。煮茗烧残柴带叶，脱巾漉起酒和醅。绝怜笔砚香犹在，集句曾赓百咏梅。"
"雪","宋末元初","杨公远","怪得云顽冻不开，漫空忽搅豆秸灰。青留一半窗前竹，白胜三分屋外梅。剡曲舟应撑月去，灞桥驴想得诗回。吾侬喜有煎茶兴，不羡销金帐底杯。"
"雪月梅","宋末元初","杨公远","寒梅开后雪初晴，敛尽残云月又生。月映雪时梅更好，梅横月处雪争明。羡渠结伴成三白，添我相亲即四清。今夕细吟诗说与，来年此际莫寒盟。"
"雪消","宋末元初","杨公远","风姨剪水作花钿，铺遍乾坤惜不坚。滑滑淤泥溶暖日，潺潺檐溜滴晴天。山头白了青还在，梅脸肥添瘦复前。倒指兼旬犹是腊，愿期再作兆丰年。"
"黄山中用省斋韵见寄次韵谢 其二","宋末元初","杨公远","幽窗兀兀坐愁中，忽拜山中小篆红。心事尽从诗里见，交情全在帖间通。从容笑语知何日，老草赓酬寄便风。多谢绨袍尤恋恋，个般襟度有谁同。"
"黄山中用省斋韵见寄次韵谢 其一","宋末元初","杨公远","话别匆匆二月天，回眸两见月亏圆。数声乾鹊才闻后，一幅鸾笺忽堕前。风雨对床何日遂，雁鱼传信几时还。每逢骚客论心处，说著山中意悄然。"
"黄盆渡次友人韵","宋末元初","杨公远","到得黄盆九月天，呼童弛担驻征鞯。迢迢江水天连楚，漠漠淮乡稻满田。酒旆风翻疏柳外，渔家网晒夕阳边。买将郭索倾杯处，对景诗成恰一篇。"
"喜晴","宋末元初","杨公远","厌听滴檐声，风回喜乍晴。润添新柳重，瘦损落花轻。山翠云初敛，溪浑水渐清。野人无别事，杖策又郊行。"
"寓乾明观 其五","宋末元初","杨公远","月色上窗纱，移来竹影斜。夜深人已寂，更转鼓频挝。杜宇惊幽梦，银釭坠细花。一时浑不记，身在羽人家。"
"寓乾明观 其四","宋末元初","杨公远","丹室白云深，红尘不受侵。鸣琴惊鹤梦，弹铗恐龙吟。只有清虚事，全无名利心。谢渠为下榻，买酒共侬斟。"
"寓乾明观 其三","宋末元初","杨公远","多谢老弥明，金芽石鼎烹。一瓯浮雪白，两腋觉风清。齿颊回真味，诗联悟道情。北窗高卧处，魂梦到蓬瀛。"
"寓乾明观 其二","宋末元初","杨公远","无奈雨潺潺，驱除恶况难。三杯官酒薄，一掬客心酸。画卷慵拈起，书编谩展看。更谁堪与话，时对老黄冠。"
"寓乾明观 其一","宋末元初","杨公远","梗迹寄琳宫，萧然万虑空。观棋评胜负，拂剑认雌雄。香篆消还续，瓶花白间红。自怜閒雅趣，恰共羽流同。"
"寓婺源紫虚观","宋末元初","杨公远","书卷携来寓紫虚，凭高凝眺更无馀。五山结邑龙盘踞，一水依城带卷舒。旦暮鼓钟喧梵宇，高低楼阁壮神居。年时除却酬香者，阛阓行人往复疏。"
"游水西次吴秋涧韵","宋末元初","杨公远","松阴石径绝纤埃，缓步行春得得来。风景一川诗料足，楼台两岸画图开。山花乱插髼松鬓，村酒频倾潋滟杯。扶醉归来天欲莫，数声鼓角又相催。"
"游南山次刘晓窗韵二首 其二","宋末元初","杨公远","李白曾来问姓名，宣平疑是古初平。负薪出处天将曙，沽酒归时月又生。鸡啄遗丹非有意，瓢悬老树寂无声。寒泉满沼依然在，静夜长涵星斗明。"
"游南山次刘晓窗韵二首 其一","宋末元初","杨公远","神仙窟宅白云扃，山径迂回峻复平。烟冷恐遗丹灶在，草深不向斗坛生。市廛尘隔二三里，岩谷禽啼一两声。莫讶此来仙不见，遥岑寸碧眼增明。"
"谢许侯特顾","宋末元初","杨公远","传呼门外骇还惊，忙著荷衣倒屣迎。皂盖朱幡人从简，雕鞍绣勒马蹄轻。群中驽顿增高价，爨下桐方有烈声。多谢使君青顾后，免教汩没度浮生。"
"感怀 其二","宋末元初","杨公远","长吟抱膝更欷歔，较著前时迥不如。世事看来巢幕燕，人生勘破上竿鱼。投非所好缘工瑟，见匪相知懒曳裾。造物岂应私困我，还须水到自成渠。"
"感怀 其一","宋末元初","杨公远","桂薪玉米转煎熬，口体区区不胜劳。今日难谋明日计，老年徒羡少年豪。皮肤剥落诗方熟，鬓发沧浪画愈高。自顾一寒成感慨，有谁能肯解绨袍。"
"酬黄仲宣见寄","宋末元初","杨公远","倦走南州与北州，竹篱茅舍足清幽。但教有酒名从事，何必为官见督邮。谢友寄诗通间阔，拂笺泚笔细赓酬。虽然可写胸中意，难写胸中半点愁。"
"蜡梅","宋末元初","杨公远","一种孤芳别样奇，化工镕蜡雪霜时。正怜粉蝶归何处，却怪黄蜂集满枝。衣效道妆香惹袖，面侔佛相脸无脂。清名也受梅花号，底事林逋不赠诗。"
"题徐氏聚秀楼","宋末元初","杨公远","轮奂危危百尺楼，阑干徙倚豁双眸。插天万仞黄山耸，绕郭千寻练水流。风月不消钱可买，主宾须要味相投。四时景物俱收敛，引得诗人竞唱酬。"
"懒","宋末元初","杨公远","疏懒春来分外添，蒲团兀坐地炉边。关心事少夜悭梦，酌酒杯多昼亦眠。琴有徽弦姑挂壁，诗无眼目谩成篇。自怜不似门前柳，才得东风翠拂天。"
"鹭","宋末元初","杨公远","飘然片雪下晴空，终日盘旋浅濑中。行近鸥凫风致别，立依蒲蓼画图同。数茎丝发心何虑，一世鱼餐体不丰。历遍江湖真漫浪，前身应想是渔翁。"
"借汪路教韵题赵东麓判丞临清堂","宋末元初","杨公远","结屋俯清溪，萧然迥出奇。书藏千万卷，梅浸两三枝。入竹风声细，移花日影迟。乐山仍乐水，何虑复何思。菊有陶潜逸，兰无屈子悲。娱情琴上操，遣兴局间棋。对客频倾酒，临流剩赋诗。要将閒度日，只恐道关时。触目多幽致，留题总色丝。细吟增敬羡，貂续匪佳辞。"
"黄山","宋末元初","杨公远","古今墨客兼骚客，推许黄山甲众山。三十六峰层汉外，百千万岫乱云间。鍊丹帝往名长在，捣药仙归臼已閒。叶落花开人寂寂，雄鸣雌和鸟关关。瀑湍岩罅常飞沫，砂现崖巅未带殷。水畔青牛眠正稳，源头白鹿去仍还。清潭易见鱼翻锦，幽洞难窥豹露斑。著罢棋枰留嶂顶，流来桃片点溪湾。鸾翔弄影非无侣，鹤唳冲天岂类鹇。空谷伐柯樵父远，平川唤犊牧儿顽。石瓶倾注泉那竭，瑶草敷荣地匪悭。老桧络藤缠夭矫，苍苔蚀径绕回环。遥知衲子明空苦，应笑贪夫竞触蛮。断续小桥艰跋涉，崎岖绝磴费跻攀。枝头果熟猿争取，树杪梢枯鹊为删。虎踞风前疑啸吼，龙潜潭底想盘跧。水帘珠贯何曾捲，石室云封底用?。对峙容浮高耸峭，合流曹院响湲潺。汤泉浴起能轻骨，药鼎餐遗可驻颜。胜概不穷吟不尽，一时模写在人寰。"
"一溪赵宰惠诗次韵谢","宋末元初","杨公远","古歙遭逢定宿缘，作成和气致丰年。一溪浪静一溪月，百里民安百里天。草茂圜扉花满县，雨馀村落水通田。正惭欠识荆州愿，忽拜雕冰镂玉篇。"
"九日登高次宋省斋韵","宋末元初","杨公远","久出尝思赋式微，半生心事少人知。登高且泛寒花酒，扶老须凭劲竹枝。樵径缓跻山诘曲，羁怀难琢句新奇。绝怜万里澄秋霁，辜负潘郎风雨诗。"
"十二月二十九夜大雪 其一","宋末元初","杨公远","六出霏霏饯岁华，终宵撩乱扑窗纱。未言造化工夫巧，且看乾坤景象奢。□□□□□□□，□□□□□□花。明朝正旦常年别，琼户瑶阶一样誇。"
"十日宋省斋有诗谓不及同登南山独步乌聊山","宋末元初","杨公远","我辈登高崄更遥，闻君独步上乌聊。休嗟昨日浑无兴，须信明年尚有条。节后黄花香未减，年高黑鬓雪偏饶。拂笺续罢新诗句，回首重阳越一朝。"
"山市晴岚","宋末元初","杨公远","横岚髣髴抹高冈，村市人家酿秫香。溪上晓来争渡急，裹盐沽酒趁虚忙。"
"友梅吴编校寿宫之侧筑庵曰全归有诗十咏敬次之 其九","宋末元初","杨公远","颜貌元非借酒红，那堪和气更春风。梅边索笑閒吟处，句法清圆字字工。"
"冬晴","宋末元初","杨公远","岁序从教自改更，老天有意活苍生。一冬晴暖雨全少，三日阴寒雪不成。谩拥地炉然榾柮，每忧时事验欃枪。庭前问讯枯梅树，怕有南枝绽玉英。"
"龙金庵次壁间韵","宋末元初","杨公远","续得远公派，结庵千仞巅。利名俱拚舍，寒暑任推迁。供佛燃香篆，餐松咽石泉。个中三昧处，克广自无边。"
"再韵 其一","宋末元初","杨公远","听彻茶烹蚓窍声，挑灯开卷眼能明。□□□□□□□，过了残冬岁又更。世事间关人易老，容怀萧索寐难成。推窗且对梅花月，便觉尘襟一晌清。"
"孙芝田见示吟编一诗捲锦","宋末元初","杨公远","细诵芝田诗一编，了无斧凿自天然。豪雄虹抹斜阳外，雅淡梅横缺月边。点石化金非是幻，脱胎换骨欲成仙。个般才调真难敌，行看鸡林声价传。"
"次宋省斋立秋","宋末元初","杨公远","才见春花荣，又见春花谢。花谢绿成阴，瞬目逢炎夏。谁知俯仰间，祝融便回驾。却喜西风来，美矣难酬价。且效柴桑人，寄傲南窗下。此意自领会，那许傍人借。所愿无荣辱，静中观物化。"
"次宋省斋避暑","宋末元初","杨公远","何处避炎威，好是幽人屋。拂拂来清风，苍松间脩竹。坐久细哦诗，惜不疗饥腹。念彼田舍翁，桔槔声断续。谁知汉阴老，抱瓮灌园谷。顾我本无机，所愿年谷熟。"
"次罗梅谷诗画总观","宋末元初","杨公远","梅谷梅应占作魁，不论时节遣花开。传真旧说华光老，诗到林逋俱压倒。华光去后谁逼真，补之笔底生阳春。月香水影许多态，竹外斜枝奇且怪。后来若问谁解无声兼有声，须还梅谷野趣相与共推评。"
"次金东园农家杂咏 其八","宋末元初","杨公远","妇作生涯勤杼轴，夫营活计在桑田。老翁榾柮炉边坐，幼稚檐前负日暄。"
"次金东园农家杂咏 其六","宋末元初","杨公远","四郊䆉稏高低熟，几处连耞澎湃声。妇饷区区无寸暇，绩麻犹趁月华明。"
"次金东园渔家杂咏 其一","宋末元初","杨公远","系缆旋编新箬笠，喜晴仍晒旧蓑衣。岸飞柳絮河鲀上，春涨几添一尺肥。"
"次省斋桂花","宋末元初","杨公远","羡君诗句正而葩，閒对西风赋桂花。可惜分来蟾窟种，如今开遍野人家。"
"次省斋韵觅友梅索笑集不蒙见惠再借韵","宋末元初","杨公远","巨编藏古锦，风雅续遗音。雷电欲下取，辟易不敢侵。真趣谁领会，一如陶潜琴。所言正而大，讵比郑声淫。疑有造化炉，炼铁成黄金。个是绝世宝，何必问西琛。有时吟竹外，竹影弄清阴。有时歌梅边，梅香散水沈。所以形之句，毋乃得之心。俗子敢再请，幸尔勿沈吟。"
"次黄山中进退韵以饯","宋末元初","杨公远","会聚浑无定，云萍一样观。今朝酬俚句，明日隔重山。鸿便书须寄，秋期盟莫寒。算来无远别，底用唱阳关。"
"次程直学秋雨感","宋末元初","杨公远","一雨战秋阳，风生衣袂举。更不假蒲葵，秋阳眇何许。浑如赫赫人，其技只鼯鼠。须信有循环，凉生屏烦暑。此意默领会，何劳向人语。"
"次程南仲韵 其三","宋末元初","杨公远","兴来呼酒乏瓷卮，自笑醄醄作么为。细诵坡仙前后赋，更歌元亮去来辞。一心湛彻长如水，两鬓髼松半欲丝。毕竟不消惆怅得，苍松独傲岁寒时。"
"江草塘袖诗言别次韵以饯","宋末元初","杨公远","数日君不来，欲赋莫云诗。今朝忽过我，欢然如先期。谈论已忘倦，坐卧犹忘机。正尔踌躇间，袖出言别诗。且知束锦囊，届途无多时。使我心为感，使我心为悲。此意竟何如，写作送行诗。君不鄙我句，喜色形须眉。明朝天一方，胥会知何时。"
"呈赵提领","宋末元初","杨公远","从容依绿泛莲红，吾郡生民有幸逢。政事分明天外月，风标翘楚雪中松。携琴领鹤宦情好，横笛倚楼诗兴浓。腾茂蜚英闻帝里，行看宠锡禄千钟。"
"还刘晓窗吟卷就用卷端韵","宋末元初","杨公远","细观吟卷压阳春，字字新奇绝点尘。既已学诗兼学礼，底须忧道更忧贫。鸟啼花落萧閒日，月白风清自在身。内景通明谁会得，窗寒曙色正精神。"
"饮归次南仲韵","宋末元初","杨公远","霜后枫林浑似缬，篱边菊老香初歇。昏昏醉梦了时光，一任头颅堆白雪。"
"到陈村","宋末元初","杨公远","半日脩途适到陈，因思尼父倍伤神。行囊抖擞幸馀半，旅馆萧条苦乏薪。唤仆买杯苏脚倦，拂尘题句效眉颦。孤村落日黄昏后，一觉明朝又问津。"
"和靖","宋末元初","杨公远","湖上吟翁道味长，孤坟今已草成荒。姓名犹寄梅花上，一度开时一度香。"
"始生书怀","宋末元初","杨公远","非贤非智半痴聋，性禀天然雅淡中。閒阅废兴槐国梦，细思得失楚人弓。事无欺世心何愧，诗为伤时句不工。却谢梅花开几点，年年此日伴山翁。"
"泊浙江东岸次斗山韵","宋末元初","杨公远","渺渺江空阔，停帆首屡回。渔家编苇荻，蜃气幻楼台。逸少亭应在，鸱夷棹不来。一钩新月上，时把篾篷推。"
"诗匠","宋末元初","杨公远","吴刚运斧惟修月，轮扁挥斤妙斲轮。好句何须劳斧凿，无痕无迹自天真。"
"促织用前韵","宋末元初","杨公远","儿童探穴戏搜寻，隐迹苔阶深复深。见敌有时能勇斗，无情终夜只清吟。唤回枕上羁人梦，恼碎闺中织妇心。莫向当今机局去，抛梭络纬已林林。"
"春夜听雨","宋末元初","杨公远","小楼炙烛未成眠，好雨知时听不厌。风急斜敲窗上纸，檐高微洒楯边帘。花应憔悴啼丹脸，麦定惺愡磔翠髯。添得明朝诗兴好，池塘草长水渐渐。"
"借虚谷太博狂吟十诗韵书怀并呈太博 其六","宋末元初","杨公远","书剑谋生总不成，效渠东野以诗鸣。未知唐宋源流异，却喜江湖句法轻。肩耸每同臞鹤立，口吟端似冷蛩声。自怜绝少惊人句，生怕人传浪得名。"
"借虚谷太博狂吟十诗韵书怀并呈太博 其四","宋末元初","杨公远","头颅搭飒一山翁，万事随宜敢讳穷。不结东华尘土梦，何干北海马牛风。半生踪迹从容里，一片襟期冷淡中。兀坐有时参世味，古今兴废转头空。"
"贽林路教","宋末元初","杨公远","千载孤山处士星，只将閒逸了平生。一联好句香犹在，几世闻孙声最清。泮水工夫施教雨，梅花标格待和羹。不知野叟何缘分，邂逅城闉幸识荆。"
"逗春海棠","宋末元初","杨公远","蜀地名花迥出奇，玉环卯醉未醒时。只开春暖二三月，偶冒冬寒四五枝。晓带清霜浓傅粉，晚迎红日淡匀脂。惜渠未敢轻攀折，子美如何少得诗。"
"梅花五首 其一","宋末元初","杨公远","草木根荄暖未回，□□□□□□□。□□□□□□□，老干槎牙一半摧。水急可曾流影去，雪深还不碍香来。赤松孤竹真渠友，万紫千红总皂台。"
"清明后旬日不闻鹃","宋末元初","杨公远","过了清明又一旬，不闻杜宇免伤情。算渠会得羁人意，应向山林僻处鸣。"
"隐居杂兴 其三","宋末元初","杨公远","老屋荒寒亦自清，柴门虽设只长扃。数行古隶閒居赋，半壁行书陋室铭。□□□□□□□，研朱滴露勘黄庭。此生与世虽无补，笔底青山到了青。"
"隐居杂兴 其一","宋末元初","杨公远","碧云深处著吾庐，远却喧嚣尽自如。呵砚磨冰朝鍊句，拥炉烧叶夜观书。人生穷达乘轩鹤，世事盈虚赋芧狙。勘破已无朝市梦，软红端不上衣裾。"
"隐居杂兴 其八","宋末元初","杨公远","篱编红槿障蓬茅，半近城闉半近郊。苔绣曲蹊千万点，梅窥碧沼两三梢。閒将今古浇胸臆，懒把荣枯问卦爻。一自渔樵分席后，清泉白石与论交。"
"避暑次叶教授韵","宋末元初","杨公远","炎天无处涤烦心，拂拭苍苔坐茂林。贪撚吟髭搜好句，不知日转已移阴。"
"勉无咎 其二","宋末元初","熊鉌","唤作三才祇此躯，乾坤一日可无儒。稍馀礼义存馀脉，亟把诗书教小雏。黑窣窣时鱼是鲁，声呜呜处虎为菟。祇今时节当如此，可笑迂生独向隅。"
"端午次韵和徐改之 其二","宋末元初","于石","涛头洒泪眼难乾，鱼腹沉冤骨未寒。楚些一章招莫返，曹碑八字好难看。水流不尽湘江恨，俗奠空陈蘋藻盘。我亦逢时增感慨，凛然忠孝孰能干。"
"孤雁","宋末元初","于石","流落天涯偶失群，何心饮啄到江城。一身去就分南北，四海飘零孰弟兄。无伴月明惟顾影，欲鸣风惨不成声。明年回首关山路，依旧团圞骨肉情。"
"秋思 其二","宋末元初","于石","草堂何必仿卢鸿，水色苍茫山色浓。待月轩窗留客话，隔篱灯火起邻舂。虫鸣终夕如相语，燕去知时不苟容。一片吟情渺何许，西风吹入乱云重。"
"九月九日赏红叶 其二","宋末元初","汪元量","凤凰山上少人家，红叶漫山映落霞。却笑陶潜归栗里，东篱寂寞对黄花。"
"九月九日赏红叶 其一","宋末元初","汪元量","天平山木似花开，青女裁成锦绣堆。暂借秋光作春色，白衣解遣曲生来。"
"万州","宋末元初","汪元量","槎牙鸟道没人烟，狼虎交横马不前。回首青山藏白蹠，万州城下草连天。"
"大元皇后游蓬莱岛","宋末元初","汪元量","午夜红云满太清，晓来王母下瑶京。日从万岁山头出，人在九重天上行。"
"马嵬坡","宋末元初","汪元量","霓裳惊破出宫门，马上香罗拭泪痕。到此竟为山下鬼，不堪鞞鼓似招魂。"
"乌江","宋末元初","汪元量","平生英烈世无双，汉骑飞来肯受降。早与虞姬帐下死，不教战血到乌江。"
"云台","宋末元初","汪元量","荒亭驻马酌金罍，风卷黄埃丑上来。满地山河无汉业，赵州留得古云台。"
"凤州歌 其一","宋末元初","汪元量","凤州南去是南岐，大散横盘势更危。跃马紫金河畔路，万株杨柳撒金丝。"
"凤州歌 其二","宋末元初","汪元量","去路迢迢入两当，三千三百到华阳。黄花川上黄花驿，千百猿声断客肠。"
"天津桥","宋末元初","汪元量","白杨猎猎柳青青，怒浪高低不肯平。一自尧夫分手后，更无人听杜鹃声。"
"巴江","宋末元初","汪元量","巴□鼓棹兴悠悠，野鹿衔花出峡头。网得巨鱼堪切脍，携觞重上荔枝楼。"
"北邙山","宋末元初","汪元量","芒芒北邙山，高坟尽无主。惟有石麒麟，相向立秋雨。"
"永康军","宋末元初","汪元量","锦城飞马过青城，无奈风声更雨声。一夜不眠何似者，筹花赌酒到天明。"
"玉局诗","宋末元初","汪元量","联骑来登卯酉山，老君玉局护阑干。步虚殿上香云绕，空翠萧森北斗寒。"
"华清池","宋末元初","汪元量","一夜春寒事可知，海棠无地避风吹。温泉自向东流去，不管飞红出禁池。"
"戎州 其四","宋末元初","汪元量","锦树高枝种万窠，岁收百斛足生涯。八钱买得一斤重，鲁直诗中特地誇。"
"戎州 其二","宋末元初","汪元量","锦荔戎州第一奇，大如鸡子压枝垂。金刀剪下三千颗，对客从容把酒卮。"
"戎州 其三","宋末元初","汪元量","害马劳人事已灰，长安无复使臣来。满园蓊蔚千千树，尽是杨妃死后栽。"
"戎州 其一","宋末元初","汪元量","豪士家园为我开，树头树底锦堆堆。书生大嚼真快意，不枉戎州走一回。"
"百花潭","宋末元初","汪元量","万里扬鞭到益州，旌旗小队锦江头。红船载酒环歌女，摇荡百花潭水秋。"
"竹枝歌 其十","宋末元初","汪元量","天上人间一梦过，春来秋去奈愁何。铜仙有泪如铅水，不似湘妃竹上多。"
"竹枝歌 其五","宋末元初","汪元量","落木萧萧风怒号，平沙漠漠雁腥臊。湘江秋水澄如练，山鬼嚣时山月高。"
"竹枝歌 其四","宋末元初","汪元量","柘枝舞罢竹枝歌，风烛须臾奈尔何。马玉池中鸿雁密，定王台上骆驼多。"
"竹枝歌 其一","宋末元初","汪元量","快风吹我入三巴，桂棹兰桡倚暮花。一道月明天似水，湘灵鼓瑟下长沙。"
"西湖旧梦 其五","宋末元初","汪元量","溶溶漾漾碧粼粼，船去船来不碍人。日午中官传上旨，内家宣赐玉堂春。"
"西湖旧梦 其二","宋末元初","汪元量","如此湖山正好嬉，游人船上醉如泥。黄莺不入垂杨柳，却立海棠花上啼。"
"西湖旧梦 其一","宋末元初","汪元量","南高峰对北高峰，十里荷花九里松。烟雨楼台僧占了，西湖风月属吾侬。"
"西湖旧梦 其六","宋末元初","汪元量","月香水影逋梅白，雨色晴光坡柳青。一个销金锅子里，舞裙歌扇不曾停。"
"西湖旧梦 其十","宋末元初","汪元量","六花飞舞似鹅毛，丞相身穿御赐袍。不念长安有贫者，下湖打鼓饮羊羔。"
"西湖旧梦 其九","宋末元初","汪元量","芙蓉照水桂香飘，车马纷纷度六桥。锦幔笼船人似玉，隔花相对学吹箫。"
"西湖旧梦 其四","宋末元初","汪元量","嵯峨云髻簇金钿，血色罗裙湿晓烟。陌上相逢通一笑，第三桥下是奴船。"
"西湖旧梦 其八","宋末元初","汪元量","王孙挟弹打鸳鸯，红藕花前世界凉。揭起蓬窗弄湖水，潜螭双眼射金光。"
"西湖旧梦 其三","宋末元初","汪元量","红桡绿舫荡清波，露脚斜飞湿芰荷。回首涌金门外望，里河犹自沸笙歌。"
"西湖旧梦 其七","宋末元初","汪元量","帝城官妓出湖边，尽作军装斗画船。夺得锦标权遗喜，金银关会赏婵娟。"
"吴儿","宋末元初","汪元量","玉貌儿童泪盈把，辫发垂肩行酒斝。将军又去打苏州，出门指使教牵马。"
"牡丹平","宋末元初","汪元量","长平山上紫云封，蜀老相传隐者宫。高树蔽天三十里，开花十丈舞春风。"
"花石纲","宋末元初","汪元量","假山虽假总非真，未必中间可隐身。若使此山身可隐，上皇不作远行人。"
"花蕊夫人故宅 其二","宋末元初","汪元量","宅前宅后好青山，零落重门半掩关。玉貌久归天上去，宫词百首落人间。"
"花蕊夫人故宅 其一","宋末元初","汪元量","千古风流一梦中，江山阅尽几英雄。芙蓉城里家何在，花蕊夫人宅已空。"
"废宅","宋末元初","汪元量","王侯多第宅，草满玉阑干。纵有春光在，人谁看牡丹。"
"废苑见牡丹黄色者","宋末元初","汪元量","西园兵后草茫茫，亭北犹存御爱黄。晴日暖风生百媚，不知作意为谁香。"
"忠州荔枝楼小憩","宋末元初","汪元量","竟日扬鞭不暂闲，畏途叠叠是青山。西风吹落忠州去，锦绣窠中屋万间。"
"忠武侯庙","宋末元初","汪元量","夔门春水拍天流，人日倾城踏碛游。古庙虫蛇穿画壁，竹风溪雨共啾啾。"
"昌州海棠有香 其二","宋末元初","汪元量","香霏堂上树婆娑，不见嫣然亦可嘉。且向秋风一杯酒，枝头的的两三花。夜梦花仙索我诗，他山别种世间稀。一年四季花如锦，莫把娇姿比贵妃。"
"昌州海棠有香 其一","宋末元初","汪元量","我到昌州看海棠，恰逢时节近重阳。人言好种亦难得，只有州衙一树香。"
"明皇庙","宋末元初","汪元量","三郎幸蜀大琅珰，夜雨闻铃欲断肠。遗庙至今香火闹，女巫调笑舞霓裳。"
"采石","宋末元初","汪元量","夜泊青山下，江空不受尘。只看波底月，便是谪仙人。"
"降香回燕","宋末元初","汪元量","一从得玉旨，勒马幽燕起。河北与河南，一万五千里。"
"峡边山寺","宋末元初","汪元量","寺近阴崖多雾雨，峡边灵窦忽风雷。松间白足携诗板，石上苍头把酒杯。"
"幽州歌","宋末元初","汪元量","汉儿辫发笼毡笠，日暮黄金台上立。臂鹰解带忽放飞，一行塞雁南征急。"
"昝舍人锦江泛舟","宋末元初","汪元量","舍人与客放船开，网得鲸鱼饷酒杯。西川锦雀甜如蜜，录事相分二百枚。"
"神女祠","宋末元初","汪元量","野庙凄凉向峡中，断崖无路一从容。楚王神女知何在，云锁巫山十二峰。"
"药市","宋末元初","汪元量","蜀乡人是大医王，一道长街尽药香。天下苍生正狼狈，愿分良剂救膏肓。"
"送琴师毛敏仲北行 其三","宋末元初","汪元量","苏子瞻吃惠州饭，黄鲁直度鬼门关。今日君行清泪落，他年勋业勒燕山。"
"送琴师毛敏仲北行 其二","宋末元初","汪元量","五里十里亭长短，千帆万帆船去来。请君收泪向前去，要看幽州金筑台。"
"送琴师毛敏仲北行 其一","宋末元初","汪元量","西塞山前日落处，北关门外雨来天。南人堕泪北人笑，臣甫头低拜杜鹃。"
"蚕丛祠","宋末元初","汪元量","西蜀风烟天一方，蚕丛古庙枕斜阳。茫然开国人天主，彷佛鸿荒盘古王。"
"蚕市","宋末元初","汪元量","成都美女白如霜，结伴携筐去采桑。一岁蚕苗凡七出，寸丝那得做衣裳。"
"贾魏公雪中下湖","宋末元初","汪元量","冻木号风雪满天，平章犹放下湖船。兽炉金帐羔儿美，不念襄阳已六年。"
"寄李鹤田","宋末元初","汪元量","南泉多载夜光还，健步移梅种玉山。八十二翁犹矍铄，苦吟不放此心闲。"
"寄赵青山同舍 其四","宋末元初","汪元量","谢傅东山喜劫棋，刘生南岳怕联诗。君侯自有通身胆，用舍行藏且顺时。"
"寄赵青山同舍 其三","宋末元初","汪元量","聚嘲丛谤腐儒痴，江海漂零酒一卮。闲把至音调绿绮，朗吟新句写乌丝。"
"寄赵青山同舍 其二","宋末元初","汪元量","短褐离披紫凤图，非扬非墨亦非儒。独怜后辈欺前辈，自笑今吾即故吾。"
"寄赵青山同舍 其一","宋末元初","汪元量","六馆风流不可寻，形骸土木泪痕深。有时咄咄空书字，俗子宁知我辈心。"
"隆庆府","宋末元初","汪元量","雁山突兀插青天，剑阁西来接剑泉。如此江山快人意，满船载酒下潼川。"
"湖州歌九十八首 其一","宋末元初","汪元量","丙子正月十有三，挝鞞伐鼓下江南。皋亭山上青烟起，宰执相看似醉酣。"
"湖州歌九十八首 其二","宋末元初","汪元量","万马如云在外间，玉阶仙仗罢趋班。三宫北面议方定，遣使皋亭慰伯颜。"
"湖州歌九十八首 其三","宋末元初","汪元量","殿上群臣默不言，伯颜丞相趣降笺。三宫共在珠帘下，万骑虬须绕殿前。"
"湖州歌九十八首 其四","宋末元初","汪元量","谢了天恩出内门，驾前喝道上将军。白旄黄钺分行立，一点猩红似幼君。"
"湖州歌九十八首 其五","宋末元初","汪元量","一匊吴山在眼中，楼台累累间青红。锦帆后夜烟江上，手抱琵琶忆故宫。"
"湖州歌九十八首 其六","宋末元初","汪元量","北望燕云不尽头，大江东去水悠悠。夕阳一片寒鸦外，目断东西四百州。"
"湖州歌九十八首 其七","宋末元初","汪元量","十数年来国事乖，大臣无计逐时挨。三宫今日燕山去，春草萋萋上玉阶。"
"湖州歌九十八首 其八","宋末元初","汪元量","锦帆高揭绣帘开，鼍鼓声悲凤管哀。月子纤纤云里见，吴江不尽暮潮来。"
"湖州歌九十八首 其九","宋末元初","汪元量","一出宫门上画船，红红白白艳神仙。山长水远愁无那，又见江南月上弦。"
"湖州歌九十八首 其十","宋末元初","汪元量","太湖风起浪头高，锦柁摇摇坐不牢。靠著篷窗垂两目，船头船尾烂弓刀。"
"湖州歌九十八首 其十一","宋末元初","汪元量","昨夜三更泪湿腮，伍胥何事梦中来。三宫从此相分别，自勒潮头白马回。"
"湖州歌九十八首 其十二","宋末元初","汪元量","受降城下草离离，寒食清明只自悲。汉寝秦陵何处在，莺花无主雨如丝。"
"湖州歌九十八首 其十三","宋末元初","汪元量","金陵昨夜有降书，更说扬州一战输。淮北淮南清未了，又添军马下东吴。"
"湖州歌九十八首 其十四","宋末元初","汪元量","铁瓮城头马乱嘶，金陵城下炮如飞。黑风捲地鼓鼙急，昨夜常州又受围。"
"湖州歌九十八首 其十五","宋末元初","汪元量","晓来宫棹去如飞，掠削鬟云浅画眉。风雨凄凄能自遣，三三五五坐弹棋。"
"湖州歌九十八首 其十六","宋末元初","汪元量","暮雨潇潇酒力微，江头杨柳正依依。宫娥抱膝船窗坐，红泪千行湿绣衣。"
"湖州歌九十八首 其十七","宋末元初","汪元量","晓鬓鬅松懒不梳，忽听人说是南徐。手中明镜抛船上，半揭篷窗看打鱼。"
"湖州歌九十八首 其十八","宋末元初","汪元量","京口沿河卖酒家，东边杨柳北边花。柳摇花谢人分散，一向天涯一海涯。"
"湖州歌九十八首 其十九","宋末元初","汪元量","满船明月夜鸣榔，船上宫人烧夜香。好是烧香得神力，片帆稳送到渔阳。"
"湖州歌九十八首 其二十","宋末元初","汪元量","一片淮山落照中，开船忽遇打头风。行军元帅传言语，别拨官军下浙东。"
"湖州歌九十八首 其二十一","宋末元初","汪元量","扬子江头潮退迟，三宫船傍钓鱼矶。须臾风定过江去，不奈林间杜宇啼。"
"湖州歌九十八首 其二十二","宋末元初","汪元量","一半淮江半浙江，怒潮日夜自相撞。扬州昨夜军书至，说道淮安未肯降。"
"湖州歌九十八首 其二十三","宋末元初","汪元量","晓来潮信暂相留，满耳惊涛愁复愁。月殿不知何处在，锦帆摇曳到扬州。"
"湖州歌九十八首 其二十四","宋末元初","汪元量","金屋煌煌丽九天，朝歌夜舞艳神仙。寻常只道西湖好，不识淮南是极边。"
"湖州歌九十八首 其二十五","宋末元初","汪元量","风雨声中听棹歌，山炰野馔奈愁何。雪花淮白甜如蜜，不减江珧滋味多。"
"湖州歌九十八首 其二十六","宋末元初","汪元量","九出琼花一夜开，无双亭曲小徘徊。可怜后土空祠宇，望断韦郎不见来。"
"湖州歌九十八首 其二十七","宋末元初","汪元量","两淮战鼓不停挝，万骑精兵赛夜叉。破阵焚舟弹指顷，汉人犹误夏爷爷。"
"湖州歌九十八首 其二十八","宋末元初","汪元量","官军两岸护龙舟，麦饭鱼羹进不休。宫女垂头空作恶，暗抛珠泪落船头。"
"湖州歌九十八首 其二十九","宋末元初","汪元量","都人不识有干戈，罗绮丛中乐事多。一夜月明天漠漠，汉人歌罢楚人歌。"
"湖州歌九十八首 其三十","宋末元初","汪元量","太皇太后过江都，遥指淮山似画图。抛却故家风雨外，夜来归梦绕西湖。"
"湖州歌九十八首 其三十一","宋末元初","汪元量","万骑横江泣鼓鞞，千枝画角一行吹。淮南今夜好明月，船上美人空泪垂。"
"湖州歌九十八首 其三十二","宋末元初","汪元量","芦荻飕飕风乱吹，战场白骨暴沙泥。淮南兵后人烟绝，新鬼啾啾旧鬼啼。"
"湖州歌九十八首 其三十三","宋末元初","汪元量","不堪回首泪盈盈，万里淮河听雨声。莫问萍齑并豆粥，且餐麦饭与鱼羹。"
"湖州歌九十八首 其三十四","宋末元初","汪元量","宰执连镳向北行，淮南夜夜鬼灯青。虽然适意无南北，生死难逃筛下星。"
"湖州歌九十八首 其三十五","宋末元初","汪元量","更阑炙烛绣檐遮，卸却金钿与翠花。心似乱丝眠不得，江楼中夜咽悲笳。"
"湖州歌九十八首 其三十六","宋末元初","汪元量","两淮极目草芊芊，野渡灰馀屋数椽。兵马渡江人走尽，民船拘敛作官船。"
"湖州歌九十八首 其三十七","宋末元初","汪元量","宫人清夜按瑶琴，不识明妃出塞心。十八拍中无限恨，转弦又奏广陵音。"
"湖州歌九十八首 其三十八","宋末元初","汪元量","青天澹澹月荒荒，两岸淮田尽战场。宫女不眠开眼坐，更听人唱哭襄阳。"
"湖州歌九十八首 其三十九","宋末元初","汪元量","翠鬟半亸倦梳妆，杨柳风前阵阵凉。弦索懒拈缩纤手，龙涎犹嚼口脂香。"
"湖州歌九十八首 其四十","宋末元初","汪元量","凤管龙笙处处吹，都民欣乐太平时。宫娥不识兴亡事，犹唱宣和御制词。"
"湖州歌九十八首 其四十一","宋末元初","汪元量","可怜河畔草青青，锦缆牵江且缓行。爱此淮南山水好，问天乞得片时晴。"
"湖州歌九十八首 其四十二","宋末元初","汪元量","丞相催人急放舟，舟中儿女泪交流。淮南渐远波声小，犹见扬州望火楼。"
"湖州歌九十八首 其四十三","宋末元初","汪元量","拨尽琵琶意欲悲，新愁旧梦两依依。江楼吹笛三更后，细雨灯前醉玉妃。"
"湖州歌九十八首 其四十四","宋末元初","汪元量","篷窗倚坐酒微酣，淮水无波似蔚蓝。双橹咿哑摇不住，望中犹自是江南。"
"湖州歌九十八首 其四十五","宋末元初","汪元量","销金帐下忽天明，梦里无情亦有情。何处乱山可埋骨，暂时相对坐调笙。"
"湖州歌九十八首 其四十六","宋末元初","汪元量","宫人夜泊近人家，瞥见红榴三四丫。犹说初离行在所，玉阑无数牡丹花。"
"湖州歌九十八首 其四十七","宋末元初","汪元量","丝雨绵云五月寒，淮堧遗老笑儒冠。行军元帅来相探，折送驼峰炙一盘。"
"湖州歌九十八首 其四十八","宋末元初","汪元量","江头杨柳舞婆娑，万马成群啮短莎。北客醉中齐拍手，隔船又唱采茶歌。"
"湖州歌九十八首 其四十九","宋末元初","汪元量","长淮风定浪涛宽，锦棹摇摇上下湾。兵后人烟绝稀少，可胜战骨白如山。"
"湖州歌九十八首 其五十","宋末元初","汪元量","使臣开闸过高邮，杨柳丝丝拂去舟。宫女开篷犹自笑，閒抛金弹打沙鸥。"
"湖州歌九十八首 其五十一","宋末元初","汪元量","邵伯津头闸未开，山城鼓角不胜哀。一川霞锦供行客，且掬荷香进酒杯。"
"湖州歌九十八首 其五十二","宋末元初","汪元量","北风吹雨入篷间，宫女腰肢瘦怯寒。阿监隔船相借问，计程今日到淮安。"
"湖州歌九十八首 其五十三","宋末元初","汪元量","宝应城南柳数枝，葭墙艾席是民居。眼前境逆没诗兴，忽有小舟来卖鱼。"
"湖州歌九十八首 其五十四","宋末元初","汪元量","船泊邳州古岸傍，斜风细雨送昏黄。美人十二船中坐，犹把金猊炷好香。"
"湖州歌九十八首 其五十五","宋末元初","汪元量","徐州城上觅黄楼，四壁诗章读不休。更欲登台看戏马，州官携酒共嬉游。"
"湖州歌九十八首 其五十六","宋末元初","汪元量","歌风台畔水沄沄，地面官人馈酒荤。宫女上船嬉一霎，不禁尘土污衣裙。"
"湖州歌九十八首 其五十七","宋末元初","汪元量","新济州来旧济州，柳门西畔两三鸥。酒边笑谑消长日，弄竹弹丝尽胜流。"
"湖州歌九十八首 其五十八","宋末元初","汪元量","一更船泊郓州城，城外巡军夜柝鸣。如此月圆如此客，犹能把酒到天明。"
"湖州歌九十八首 其五十九","宋末元初","汪元量","琵琶切切更嘈嘈，高柳群蝉遂不号。一片夕阳无限好，汶河西上酒楼高。"
"湖州歌九十八首 其六十","宋末元初","汪元量","锦帆百幅碍斜阳，遥望陵州里许长。车马争驰迎把盏，走来船上看花娘。"
"湖州歌九十八首 其六十一","宋末元初","汪元量","兀兀篷窗坐似禅，景州城外更凄然。官河宛转无风力，马曳驴拖鼓子船。"
"湖州歌九十八首 其六十二","宋末元初","汪元量","灌州河水曲如弓，青草坪边路向东。船过州南忽奇绝，一如湖上藕花风。"
"湖州歌九十八首 其六十三","宋末元初","汪元量","船到沧州且少留，客来同上酒家楼。沿河树折枣初剥，满地藤枯瓜未收。"
"湖州歌九十八首 其六十四","宋末元初","汪元量","牙樯暂住献州城，鹭去鸥来管送迎。卧笑宫人掷骰子，金钱痴咒卜输赢。"
"湖州歌九十八首 其六十五","宋末元初","汪元量","日中转柁到河间，万里羁人强自宽。此夜此歌如此酒，长安月色好谁看。"
"湖州歌九十八首 其六十六","宋末元初","汪元量","长芦转柁是通津，尽是东西南北人。日暮烟花箫鼓闹，红楼烂醉楚州春。"
"湖州歌九十八首 其六十七","宋末元初","汪元量","恰到杨村旧马头，北风吹雨便成秋。呜呜鬼物败人兴，掩却篷窗且睡休。"
"湖州歌九十八首 其六十八","宋末元初","汪元量","满朝宰相出通州，迎接三宫晏不休。六十里天围锦帐，素车白马月中游。"
"湖州歌九十八首 其六十九","宋末元初","汪元量","会同馆里紫蒙茸，兰麝飘来阵阵风。箫鼓沸天回雁舞，黄罗帐幔燕三宫。"
"湖州歌九十八首 其七十","宋末元初","汪元量","皇帝初开第一筵，天颜问劳思绵绵。大元皇后同茶饭，宴罢归来月满天。"
"湖州歌九十八首 其七十一","宋末元初","汪元量","第二筵开入九重，君王把酒劝三宫。驼峰割罢行酥酪，又进雕盘嫩韭葱。"
"湖州歌九十八首 其七十二","宋末元初","汪元量","第三筵开在蓬莱，丞相行杯不放杯。割马烧羊熬解粥，三宫宴罢谢恩回。"
"湖州歌九十八首 其七十三","宋末元初","汪元量","第四排筵在广寒，葡萄酒酿色如丹。并刀细割天鸡肉，宴罢归来月满鞍。"
"湖州歌九十八首 其七十四","宋末元初","汪元量","第五华筵正大宫，辘轳引酒吸长虹。金盘堆起胡羊肉，禦指三千响碧空。"
"湖州歌九十八首 其七十五","宋末元初","汪元量","第六筵开在禁庭，蒸麋烧鹿荐杯行。三宫满饮天颜喜，月下笙歌入旧城。"
"湖州歌九十八首 其七十六","宋末元初","汪元量","第七筵排极整齐，三宫游处软舆提。杏浆新沃烧熊肉，更进鹌鹑野雉鸡。"
"湖州歌九十八首 其七十七","宋末元初","汪元量","第八筵开在北亭，三宫丰燕已恩荣。诸行百戏都呈艺，乐局伶官叫点名。"
"湖州歌九十八首 其七十八","宋末元初","汪元量","第九筵开尽帝妃，三宫端坐受金卮。须臾殿上都酣醉，拍手高歌舞雁儿。"
"湖州歌九十八首 其七十九","宋末元初","汪元量","第十琼筵敞禁庭，两厢丞相把壶瓶。君王自劝三宫酒，更送天香近玉屏。"
"湖州歌九十八首 其八十","宋末元初","汪元量","一人不杀谢乾坤，万里来来谒帝阍。高下受官随品从，九流艺术亦沾恩。"
"湖州歌九十八首 其八十一","宋末元初","汪元量","僧道恩荣已受封，上庠儒者亦恩隆。福王又拜平原郡，幼主新封瀛国公。"
"湖州歌九十八首 其八十二","宋末元初","汪元量","金屋妆成物色新，三宫日用御厨珍。其馀宫女千馀个，分嫁幽州老斲轮。"
"湖州歌九十八首 其八十三","宋末元初","汪元量","每月支粮万石钧，日支羊肉六千斤。御厨请给葡萄酒，别赐天鹅与野麇。"
"湖州歌九十八首 其八十四","宋末元初","汪元量","三宫寝室异香飘，貂鼠毡帘锦绣标。花毯褥裀三万件，织金凤被八千条。"
"湖州歌九十八首 其八十五","宋末元初","汪元量","客中忽忽又重阳，满酌葡萄当菊觞。谢后已叨新圣旨，谢家田土免输粮。"
"湖州歌九十八首 其八十六","宋末元初","汪元量","雪里天家赐炕羊，两壶九酝紫霞觞。三宫夜给千条烛，更赐高丽黑玉香。"
"湖州歌九十八首 其八十七","宋末元初","汪元量","三殿加餐强自宽，内家日日问平安。大元皇后来相探，特赐丝紬二百单。"
"湖州歌九十八首 其八十八","宋末元初","汪元量","万里修途似梦中，天家赐予意无穷。昭仪别馆香云煖，自把诗书授国公。"
"湖州歌九十八首 其八十九","宋末元初","汪元量","万里羁孤夜忆家，边城吹角更吹笳。须臾敕使传言语，今日天庭赏雪花。"
"湖州歌九十八首 其九十","宋末元初","汪元量","雪子飞飞塞面寒，地炉石炭共团栾。天家赐酒十银瓮，熊掌天鹅三玉盘。"
"湖州歌九十八首 其九十一","宋末元初","汪元量","江南郡守列金阶，内里华筵日日排。文武官僚多二品，还乡尽带虎头牌。"
"湖州歌九十八首 其九十二","宋末元初","汪元量","四川昝帅尚粗豪，万马来燕贡一遭。奏授虎符三百面，内家更赐织金袍。"
"湖州歌九十八首 其九十三","宋末元初","汪元量","九重蕡烛照帘栊，三殿乘舆去贺冬。金面垂慈多喜色，史官书瑞奏年丰。"
"湖州歌九十八首 其九十四","宋末元初","汪元量","晓望燕云正雪天，闭门毡帐恣高眠。内家遗钞三千锭，添赐三宫日用钱。"
"湖州歌九十八首 其九十五","宋末元初","汪元量","东宫雪里燕三宫，妃子殷勤把酒钟。百十箜篌弹玉指，两行珠翠击金镛。"
"湖州歌九十八首 其九十六","宋末元初","汪元量","夜来酒醒四更过，渐觉衾裯冷气多。踏雪敲门双敕使，传言太子送天鹅。"
"湖州歌九十八首 其九十七","宋末元初","汪元量","两下金襕障御阶，异香缥缈五门开。都人罢市从容立，迎接南朝驸马来。"
"湖州歌九十八首 其九十八","宋末元初","汪元量","杭州万里到幽州，百咏歌成意未休。燕玉偶然通一笑，歌喉宛转作吴讴。"
"琴台","宋末元初","汪元量","文园多病厌文君，恨入金徽不忍闻。寂寞高台留古迹，来牛去马自成群。"
"答同舍杜德机","宋末元初","汪元量","北风吹我上金台，忍见蛾眉堕马嵬。宴罢蟠桃王母去，江南肠断贺方回。"
"答林石田","宋末元初","汪元量","南朝千古伤心事，每阅陈编泪满襟。我更伤心成野史，人看野史更伤心。"
"越女","宋末元初","汪元量","越女为驱虏，朝来揽镜慵。欲梳新堕马，忍□□□□。"
"越州歌二十首 其六","宋末元初","汪元量","师相平章误我朝，千秋万古恨难销。萧墙祸起非今日，不赏军功在断桥。"
"越州歌二十首 其二","宋末元初","汪元量","东南半壁日昏昏，万骑临轩趣幼君。三十六宫随辇去，不堪回首望吴云。"
"越州歌二十首 其八","宋末元初","汪元量","鲁港当年傀儡场，六军尽笑贾平章。三声锣响三更后，不见人呼大魏王。"
"越州歌二十首 其十九","宋末元初","汪元量","年年宫柳好春光，百啭黄鹂绕建章。冶杏夭桃红胜锦，牡丹屏里燕诸王。"
"越州歌二十首 其十六","宋末元初","汪元量","昨梦吴山阆苑开，风吹仙乐下瑶台。翠围红阵知多少，半揭珠帘看驾来。"
"越州歌二十首 其十","宋末元初","汪元量","贾庙巍巍尽敕封，秦齐两国受恩同。木棉庵下无依鬼，合策麒麟第一功。"
"越州歌二十首 其十八","宋末元初","汪元量","内湖三月赏新荷，锦缆龙舟缓缓拖。醉里君王宣乐部，隔花教唱采莲歌。"
"越州歌二十首 其十四","宋末元初","汪元量","丝风毛雨共凄凉，燕子楼空恨恨长。今日客逢新酒熟，夜来春去落花忙。"
"越州歌二十首 其十五","宋末元初","汪元量","月夜湖歌歌正长，船来船去水茫茫。上塘歌了下塘唱，更唱吴王与越王。"
"越州歌二十首 其二十","宋末元初","汪元量","昔梦吴山列御筵，三千宫女烛金莲。而今莫说梦中梦，梦里吴山只自怜。"
"越州歌二十首 其七","宋末元初","汪元量","苍生恸哭入云霄，内苑琼林已作樵。打断六更天未晓，禁庭两桁籸盘烧。"
"越州歌二十首 其三","宋末元初","汪元量","一阵西风满地烟，千军万马浙江边。官司把断西兴渡，要夺渔船作战船。"
"越州歌二十首 其十二","宋末元初","汪元量","群臣上疏纳忠言，国害分明在目前。只论平章行不法，公田之后又私田。"
"越州歌二十首 其九","宋末元初","汪元量","脱却黄袍心莫欺，魏王事业止于斯。孤舟走过扬州去，表奏朝廷乞太师。"
"越州歌二十首 其十三","宋末元初","汪元量","甲子初秋柳宿乖，皇天无雨只空雷。正当七月初三夜，帝劝长星酒一杯。"
"越州歌二十首 其五","宋末元初","汪元量","秋风吹雨暗天涯，越鸟巢翻何以家。岭上万松都斫尽，西湖新路欲排叉。"
"越州歌二十首 其四","宋末元初","汪元量","两峰云锁几时开，昨夜京城战鼓哀。渔父生来载歌舞，满头白发见兵来。"
"蓟北春望","宋末元初","汪元量","江南二月蕨笋肥，江北客行殊未归。怕上西楼洒乡泪，东风吹雨湿征衣。"
"蜀主芙蓉城","宋末元初","汪元量","芙蓉城上草萋萋，吊古徘徊日欲西。帝子不来花蕊去，荒宫无主乱鸦啼。"
"蜀道","宋末元初","汪元量","蜀道难行高接天，秦关勒马望西川。峨眉崒嵂知何处，剑阁崔巍若个边。"
"嘉定府","宋末元初","汪元量","郡楼著眼蜀天宽，分得巴江水一湾。大小峨眉相对立，梨花山接海棠山。"
"醉歌 其五","宋末元初","汪元量","乱点连声杀六更，荧荧庭燎待天明。侍臣已写归降表，臣妾佥名谢道清。"
"醉歌 其七","宋末元初","汪元量","北师要讨撒花银，官府行移逼市民。丞相伯颜犹有语，学中要拣秀才人。"
"醉歌 其九","宋末元初","汪元量","南苑西宫棘露芽，万年枝上乱啼鸦。北人环立阑干曲，手指红梅作杏花。"
"醉歌 其二","宋末元初","汪元量","援兵不遣事堪哀，食肉权臣大不才。见说襄樊投拜了，千军万马过江来。"
"醉歌 其十","宋末元初","汪元量","伯颜丞相吕将军，收了江南不杀人。昨日太皇请茶饭，满朝朱紫尽降臣。"
"醉歌 其一","宋末元初","汪元量","吕将军在守襄阳，十载襄阳铁脊梁。望断援兵无信息，声声骂杀贾平章。"
"醉歌 其四","宋末元初","汪元量","六宫宫女泪涟涟，事主谁知不尽年。太后传宣许降国，伯颜丞相到帘前。"
"醉歌 其八","宋末元初","汪元量","涌金门外雨晴初，多少红船上下趋。龙管凤笙无韵调，却挝战鼓下西湖。"
"醉歌 其六","宋末元初","汪元量","衣冠不改只如先，关会通行满市廛。北客南人成买卖，京师依旧使铜钱。"
"醉歌 其三","宋末元初","汪元量","淮襄州郡尽归降，鞞鼓喧天入古杭。国母已无心听政，书生空有泪成行。"
"题王导像","宋末元初","汪元量","秦淮浪白蒋山青，西望神州草木腥。江左夷吾甘半壁，只缘无泪洒新亭。"
"燕子楼","宋末元初","汪元量","楼颠瓦解草如鬣，燕子不来风猎猎。倚筇搔首重徘徊，野花丛里飞蝴蝶。"
"九日次周义山","宋末元初","汪元量","杜陵清瘦不禁寒，白发萧萧强笑欢。阶下决明难独立，庭前甘菊好谁看。一钱留得囊羞涩，九日沽来酒带酸。却忆大明朝谒罢，紫萸擎出赐千官。"
"万安殿夜直","宋末元初","汪元量","凤衔紫诏下云端，千载明良际会难。金阙早朝天表近，玉堂夜直月光寒。宫衣屡赐恩荣重，御宴时开礼数宽。却忆玄都人去后，桃花零落倚阑干。"
"三衢官舍和王府教","宋末元初","汪元量","十年牢落走穷荒，万里归来行路长。坐上佳宾能鼓瑟，窗前细雨好烧香。武淹某泽常思汉，甫寓鄜州只念唐。秉烛相看真梦寐，夜阑无语意茫茫。"
"凤凰台","宋末元初","汪元量","草没高台凤不游，大江日夜自东流。齐梁地废鸦千树，王谢家空蚁一丘。骑马僧争淮口渡，捕鱼人据石头洲。玉箫声断悲风起，不见长安李白愁。"
"太皇谢太后挽章 其一","宋末元初","汪元量","羯鼓喧吴越，伤心国破时。雨阑花洒泪，烟苑柳颦眉。事去千年速，愁来一死迟。旧臣相吊后，寒月堕燕支。"
"太皇谢太后挽章 其二","宋末元初","汪元量","大漠阴风起，羁孤血泪县。忽闻天下母，已赴月中仙。哀乐浮云外，荣枯逝水前。遗书乞骸骨，归葬越山边。"
"孔子旧宅","宋末元初","汪元量","奉出天家一瓣香，著鞭东鲁谒灵光。堂堂圣像垂龙衮，济济贤生列雁行。屋壁诗书今绝响，衣冠人物只堪伤。可怜杏老空坛上，惟有寒鸦噪夕阳。"
"少室山","宋末元初","汪元量","岩岩路径入空濛，中有幽人旧日宫。野草败垣供暮雨，断碑古木管秋风。山川融结千年秀，天地包笼一世雄。从此不须高索价，高名过眼总飘蓬。"
"文山丞相丙子自京口脱去变姓名作清江刘洙今日相对得非梦耶","宋末元初","汪元量","昔年变姓走淮滨，虎豹从横独怆神。青海茫茫迷故国，黄尘黯黯泣孤臣。魏雎张禄梦中梦，越蠡陶朱身后身。今日相看论往事，刘洙元是姓文人。"
"文山道人事毕壬午腊月初九日","宋末元初","汪元量","崖山禽得到燕山，此老从容就义难。生愧夷齐尚周粟，死同巡远只唐官。雪平绝塞魂何往，月满通衢骨未寒。一剑固知公所欠，要留青史与人看。"
"长沙","宋末元初","汪元量","洞庭过了浪犹高，河伯欣然止怒涛。傍岸买鱼仍问米，登楼呼酒更持螯。湘汀暮雨幽兰湿，野渡寒风古树号。诗到巴陵吟不得，屈原千古有离骚。"
"东平官舍","宋末元初","汪元量","晓鞭驿马入东州，瘦骨棱嶒怯素秋。天地不仁人去国，江山如待客登楼。市沽鲁酒难为醉，座咽胡笳易得愁。日暮凭阑穷目力，一行征雁塞边头。"
"冬至日同舍会拜","宋末元初","汪元量","燕市人争看秀才，团栾此日会金台。葡萄酒熟浇驼髓，萝卜羹甜煮鹿胎。砚笔寂寥空洒泪，管弦呜咽自生哀。雪寒门户宾朋少，且拨红炉守泰来。"
"北师驻皋亭山","宋末元初","汪元量","钱塘江上雨初乾，风入端门阵阵酸。万马乱嘶临警跸，三宫垂泪湿铃鸾。童儿空想追徐福，疠鬼终朝灭贺兰。苦议和亲休练卒，婵娟剩遣嫁呼韩。"
"北岳降香呈严学士","宋末元初","汪元量","万里溟濛起战埃，翩翩勒马出金台。同君远使山头去，如朕亲行岳顶来。野庙横斜挨老树，古碑颠倒枕荒苔。瞻天只有丹心在，香篆炉熏达九垓。"
"卢奉御自上都回见访","宋末元初","汪元量","诗人骑马接官回，解后居庸怀抱开。冷地不禁风聒聒，炎天长见雪堆堆。昨宵我梦中南去，今日君从直北来。说尽穷阴无限事，呼童携酒上金台。"
"平原郡公夜宴月下待瀛国公归寓府","宋末元初","汪元量","春事阑珊梦里休，他乡相见泪空流。柳摇楚馆牵新恨，花落吴宫忆旧游。渴想和羹梅已熟，饥思进饭麦初收。瀛洲归去琅玕长，月朗风熏十二楼。"
"平原郡公赵福王挽章","宋末元初","汪元量","大王无起日，草木尽伤悲。生在太平世，死当离乱时。南冠流远路，北面幸全尸。旧客行霜霰，呼天泪湿麾。"
"旧内曲水池","宋末元初","汪元量","锦沟引水入觞池，两两金船上下驰。春季夫人扶辇疾，玉堂学士带花迟。当时行乐虽然秘，此日遗踪自可悲。回首支郎新栋宇，浮屠千尺白差差。"
"汉州","宋末元初","汪元量","马踏巉岩缓著鞭，汉州城外看青天。云横叠嶂吞残日，风捲崇冈起晓烟。地拔翠峰森似笋，溪明锦石小如钱。官邮睡足出门去，信口语言诗未圆。"
"石头城","宋末元初","汪元量","石头城上小徘徊，世换僧残寺已灰。地接汴淮山北去，江吞吴越水东来。健鱼奋鬣随蛟舞，快鹘翻身猎雁回。一片降旗千古泪，前人留与后人哀。"
"全太后为尼","宋末元初","汪元量","南国旧王母，西方新世尊。头颅归妙相，富贵悟空门。传法优婆域，诵经孤独园。夜阑清磬罢，趺坐雪花繁。"
"兴元府","宋末元初","汪元量","秋风吹我入兴元，下马荒邮倚竹门。诗句未成云渡水，酒杯方举月临轩。山川寂寞非常态，市井萧条似破村。官吏不仁多酷虐，逃民饿死弃儿孙。"
"后主庙","宋末元初","汪元量","汉贼不两立，英雄恨不平。孔明劳已死，仲达走还生。双剑鹰鹯急，三秦虎豹横。东南无霸气，恢复恐难行。"
"吕梁","宋末元初","汪元量","吕梁三十仞，县水莫知源。雨歇山如沃，波狂岸欲翻。黄云扑古塞，青草织平原。最是关情处，秋霜一夜猿。"
"多景楼","宋末元初","汪元量","多景楼中昼掩扉，画梁不敢住乌衣。禅房花木兵烧杀，佛寺干戈僧怕归。山雨欲来淮树立，潮风初起海云飞。酒尊未尽登舟急，更过金焦看落晖。"
"孙殿帅从魏公出师","宋末元初","汪元量","我宋麒麟阁，公当向上名。出师休背主，誓死莫偷生。社稷逢今日，英雄在此行。忽为儿女态，一笑欲倾城。"
"岁暮过信州灵溪","宋末元初","汪元量","不弹长铗叹无车，独倚枯筇面碧虚。兵破乡村人住少，火烧桥道客行疏。云低天阔鹰呼隼，水落溪喧獭趁鱼。东骛西驰归未得，明朝又是岁将除。"
"戏马台","宋末元初","汪元量","台空马尽始知休，枳棘丛边鹿自游。泗水不关兴废事，佛峰空锁古今愁。风吹野甸稻花晚，雨暗山城枫叶秋。欲吊英灵何处在，髑髅无数满长洲。"
"成都","宋末元初","汪元量","锦城满目是烟花，处处红楼卖酒家。坐看浮云横玉垒，行观流水荡金沙。巴童栈道骑高马，蜀卒城门射老鸦。见说近来多盗蹠，夜深战鼓不停挝。"
"扬子江","宋末元初","汪元量","扬子津头客子愁，孤舟欲渡意绸缪。蛟龙汹汹争新穴，鸥鹭轻轻下故洲。水捲岸沙连地去，风掀江浪接天流。试披陆羽图经看，洗鼎煎茶更少留。"
"扬州","宋末元初","汪元量","重到扬州十载馀，画桥雨过月模糊。后皇庙里花何在，炀帝堤边柳亦枯。陂麦青青嘶乱马，城芜冉冉落群乌。人生聚散愁无尽，且小停鞭向酒垆。"
"扬州","宋末元初","汪元量","江都王气逐浮沤，旧说维扬第一州。银烛夜攒喧凤吹，金鞍晓织卫龙舟。绿芜城上军声合，红药阶前客泪收。云散月明天在水，误疑身世落瀛洲。"
"江上","宋末元初","汪元量","太学诸斋拣秀才，出门何处是金台。楝花风紧子规急，杨柳烟昏黄鸟哀。潮落潮生天外去，人歌人哭水边来。推篷坐对吴山月，几度关门击柝回。"
"江陵","宋末元初","汪元量","月到荆江上，轻帆莫远扬。水摇龙影动，风送雁声长。北斗回秋柄，南辰耿夜光。徘徊舒一啸，诗兴落潇湘。"
"观鱼台","宋末元初","汪元量","高台留古迹，不见隐公游。白日悲风起，清河逆水流。潜鱼投别浦，狡兔据荒丘。应笑臧僖伯，何如谏得休。"
"阴山观猎和赵待制回文","宋末元初","汪元量","围猎看人放海青，黑山峡口路交横。飞鸿雨湿云天远，去马风寒雪塞平。归客北边关柝击，过军西畔寨灯明。巍巍殿帐毡房煖，衣铁冷深更鼓鸣。"
"严郑公故宅","宋末元初","汪元量","蜀山突兀接青天，郑公故宅城相连。深深古木哀黄鸟，漠漠荒烟哭杜鹃。舞罢遗钿流水外，战馀折戟落花前。将军好武通文墨，割据操心未必然。"
"初庵傅学士归田里","宋末元初","汪元量","燕台同看雪花天，别后音书雁不传。紫阁笑谈为职长，彤闱朝谒在班前。挥毫屡扫三千字，把酒时呼十四弦。闻已挂冠归故里，尚方宣赐钞成船。"
"利州","宋末元初","汪元量","云栈遥遥马不前，风吹红树带青烟。城因兵破悭歌舞，民为官差失井田。岩谷搜罗追猎户，江湖刻剥及渔船。酒边父老犹能说，五十年前好四川。"
"吴山","宋末元初","汪元量","海枯龙去雨淋淋，羯鼓諠哗山禁林。虎士堕韬兵力倦，鸡人罢箭漏声沈。莺摇御柳春犹闹，燕蹴宫花雾转深。肠断木绵庵里客，可怜郿坞筑黄金。"
"吴山晓望","宋末元初","汪元量","城南城北草芊芊，满地干戈已惘然。燕燕莺莺随战马，风风雨雨渡江船。小儒愁剧吟如哭，老子歌阑醉欲眠。一夜春寒花命薄，乱飘红紫下平川。"
"吴江","宋末元初","汪元量","吴江潮水化虫沙，两岸垂杨噪乱鸦。舟子鱼羹分宰相，路人麦饭进官家。莫思后事悲前事，且向天涯到海涯。回首尚怜西去路，临平山下有荷花。"
"苏台","宋末元初","汪元量","阖闾门外草如霜，到此踌躇欲断肠。红阵教成人已去，黄池会罢事堪伤。将雏野鹿衔枯荠，挟子宫乌噪夕阳。越蠡扁舟漭无所，五湖风浪白茫茫。"
"苏台怀古","宋末元初","汪元量","灵岩寺古树森罗，满目兴亡落逝波。越相舟中西子去，楚王宫里北人过。歌台日暖游麋鹿，禁苑风高走骆驼。却羡老僧无一事，自携瓶锡入烟萝。"
"邳州","宋末元初","汪元量","身如传舍任西东，夜榻荒邮四壁空。乡梦渐生灯影外，客愁多在雨声中。淮南火后居民少，河北兵前战鼓雄。万里别离心正苦，帛书何日寄归鸿。"
"京口野望","宋末元初","汪元量","傍岸人家插酒旗，受降城下客行稀。南徐白昼虎成阵，北固黄昏鸦打围。乱后江山元历历，愁边杨柳极依依。棹歌渔子无些事，网得时鱼换酒归。"
"函谷关","宋末元初","汪元量","西风吹我度函关，古壑泉声静自閒。老子骑牛沙上去，仙人化鹤苑中还。断崖木脱悬残日，绝域云横失好山。旧说度关珠履客，一声鸡唱翠微间。"
"和徐雪江即事","宋末元初","汪元量","万里起青烟，旌旗若涌泉。国家开气数，陵谷见推迁。避难浑无地，偷生赖有天。夜来闻大母，已自纳降笺。"
"孟津","宋末元初","汪元量","寒芦风飒飒，时节近昏黄。木脱千山瘦，江空一水长。云高鹏北运，天阔雁南翔。读尽焚舟赋，持觞酹子桑。"
"孤山和李鹤田","宋末元初","汪元量","湖上悲风舞白杨，英雄凋尽只堪伤。花飞废苑怜铜马，草没荒坟卧石羊。人在醉中春已晚，客于愁处日偏长。林西楼观青红湿，又逊僧官燕梵王。"
"庚辰正月旦早朝呈留忠斋","宋末元初","汪元量","庭燎明如昼，金壶漏水平。炉烟摇晓色，櫩□□□声。三祝圣人寿，一忠臣子情。新元奏封事，□□□苍生。"
"易水","宋末元初","汪元量","芦苇萧森古渡头，征鞍卸却上孤舟。烟笼古木猿啼夜，月印平沙雁叫秋。砧杵远闻添客泪，鼓鼙才动起人愁。当年击筑悲歌处，一片寒光凝不流。"
"杭州杂诗和林石田 其十八","宋末元初","汪元量","世变长椎髻，时更短后衣。魏庭翁仲泣，唐殿子孙非。树秃鸦争集，梁空燕自归。断桥春已暮，无赖柳花飞。"
"杭州杂诗和林石田 其十五","宋末元初","汪元量","天目丝丝雨，江头剪剪风。鼓鞞千艇合，刁斗万家同。金马怜焦土，铜驼压草丛。杞天愁欲堕，黑入太阴中。"
"杭州杂诗和林石田 其二十二","宋末元初","汪元量","天下愁无尽，生前乐有涯。文章一小技，富贵总虚花。尘入金张宅，草生王谢家。可怜三月火，不见八姨车。"
"杭州杂诗和林石田 其二十","宋末元初","汪元量","假途虞灭虢，尝胆越吞吴。黑白一棋局，方圆八阵图。是翁犹矍铄，诸老自揶揄。喟叹投麟笔，悲歌击唾壶。"
"杭州杂诗和林石田 其二十一","宋末元初","汪元量","竟夕柴门掩，无心接缙绅。山中多乐事，世上少全人。诸吕几亡汉，商翁不仕秦。柴桑深僻处，亦有晋遗民。"
"杭州杂诗和林石田 其二","宋末元初","汪元量","先生忘富贵，久客幸平安。发已千茎白，心犹一寸丹。衣冠前进士，家世旧郎官。醉入乌程里，吟登李杜坛。"
"杭州杂诗和林石田 其二十三","宋末元初","汪元量","休休休休休，干戈尽白头。诸公云北去，万事水东流。春雨不知止，晚山相对愁。呼童携斗酒，我欲一登楼。"
"杭州杂诗和林石田 其八","宋末元初","汪元量","蹑足封韩信，剖心嗔比干。河山千古泪，风雨一番寒。世指鹿为马，人呼鸟作鸾。江头潮汹汹，城脚水漫漫。"
"杭州杂诗和林石田 其十","宋末元初","汪元量","天也今如此，人乎可奈何。台边西子去，宫里北人过。玉树歌方息，金铜泪已多。旌旗遮御路，舟楫满官河。"
"杭州杂诗和林石田 其四","宋末元初","汪元量","蠋也吞声哭，潜行到水头。人谁包马革，子独衣羊裘。水面生何益，南冠死则休。百年如过翼，抚掌笑孙刘。"
"杭州杂诗和林石田 其九","宋末元初","汪元量","吟身春共瘦，独立望江亭。越水荒荒白，吴山了了青。军降欣解甲，民喜罢抽丁。拍碎阑干曲，吞声血泪零。"
"杭州杂诗和林石田 其十六","宋末元初","汪元量","日月往来毂，乾坤生杀机。江春蛟妾舞，塞暖雁奴归。逆旅诗添债，愁城酒破围。如何秦相国，昨夜熓韩非。"
"杭州杂诗和林石田 其六","宋末元初","汪元量","烽火来千里，狼烟度六桥。岭寒苍兕叫，江晓白鱼跳。壮士披金甲，佳人弄玉箫。偶馀尊酒在，聊以永今朝。"
"杭州杂诗和林石田 其五","宋末元初","汪元量","一春云羃羃，三月雨淋淋。鱼菜不归市，莺花空满林。人行官巷口，军簇御街心。老子猖狂甚，犹歌梁甫吟。"
"杭州杂诗和林石田 其十四","宋末元初","汪元量","偶出西湖上，新蒲绿未齐。携来鳊缩项，买得蟹团脐。问酒入新店，唤船行旧堤。乱离多杀戮，水畔几人啼。"
"杭州杂诗和林石田 其三","宋末元初","汪元量","逃难藏深隐，重逢出近诗。乾坤一反掌，今古两愁眉。我作新亭泣，君生旧国悲。向来行乐地，夜雨走狐狸。"
"杭州杂诗和林石田 其十九","宋末元初","汪元量","春去雨方歇，水流花自飞。人生蝼蚁梦，世道犬羊衣。日月东西驿，乾坤阖辟扉。斯令无二子，空有首阳薇。"
"杭州杂诗和林石田 其十二","宋末元初","汪元量","陵庙成焦土，宫墙没野蒿。亡秦皆赵李，佐汉独萧曹。国子乘黄贵，山人著白高。飞埃犹黯黯，逝水正滔滔。"
"杭州杂诗和林石田 其十三","宋末元初","汪元量","静看从衡士，番成买卖儿。禁中惊战鼓，城上出降旗。魏操非无汉，唐渊不有隋。从兹更革后，宁复太平期。"
"杭州杂诗和林石田 其十七","宋末元初","汪元量","如此只如此，无聊酒一樽。江山犹昨日，笳鼓又新元。黑潦迷行路，黄埃入禁门。皋亭山顶上，百万汉军屯。"
"杭州杂诗和林石田 其一","宋末元初","汪元量","石田林处士，吟境静无尘。乱后长如醉，愁来不为贫。饭蔬留好客，笔砚老斯人。近法秦州体，篇篇妙入神。"
"杭州杂诗和林石田 其七","宋末元初","汪元量","有客肠回九，无人发握三。关中新约法，江左旧清谈。铁骑来天北，楼船过海南。一枝巢越鸟，八茧熟吴蚕。"
"杭州杂诗和林石田 其十一","宋末元初","汪元量","此夕知何夕，游船杂战船。山河空百二，宫阙漫三千。雨歇云垂地，潮平水接天。惜哉无祖逖，谁肯著先鞭。"
"泸沟桥王昭仪见寄回文次韵","宋末元初","汪元量","沟水泸边落木疏，旧家天远寄来书。秋风冷驿官行未，夜月虚窗客梦初。流雁断鸿飞旷野，舞鸾离鹤别穹庐。裘貂醉尽一樽酒，愁散方知独上车。"
"画溪酒边","宋末元初","汪元量","夜来饮酒醉如何，酒醒方知事转多。赵国未衰廉蔺在，齐城将下郦韩过。鹊飞月树无依所，龙入风江漫作波。忽有好诗来眼底，画溪榔板唱渔歌。"
"终南山馆","宋末元初","汪元量","夜凉金气转凄其，正是羁孤不寐时。千古伤心南渡曲，一襟清泪北征诗。霜凝鞞鼓星横剑，风卷旌旗月满卮。旅雁已离榆塞去，帛书摇曳过江迟。"
"虎丘","宋末元初","汪元量","维舟与客访兴亡，寺有残僧说故王。宝物已销龙虎气，奎章犹射斗牛光。为妖真女花藏墓，说法生公月满堂。邂逅一樽归路远，樵歌牧笛送斜阳。"
"金山","宋末元初","汪元量","杨柳堤边看渡船，金山山上访金仙。一江风起尘扬海，两岸潮来浪拍天。龙化老人频问法，狐为少妇窃听禅。此机何与书生事，且借方床熟昼眠。"
"金陵","宋末元初","汪元量","只见空城不见台，客行搔首重徘徊。风云旧日龙南渡，宇宙新秋雁北来。三国衣冠同草莽，六朝宫殿总尘埃。交游相见休相问，把手江头且一杯。"
"钓台","宋末元初","汪元量","滩沙叠叠是潮痕，古木苍然叫断猿。此老不干天子贵，故人方讶布衣尊。雨甜春水鱼龙动，风暖寒林鸟雀喧。我恰扁舟台下过，桐花香处月黄昏。"
"青阳提刑哀些","宋末元初","汪元量","提刑辞宋国，奉使到燕都。入贡能全璧，怀归不献图。看羊居北海，化鹤返西湖。楚客歌哀些，临棺奠酒壶。"
"青城山","宋末元初","汪元量","敕使穿云破湿苔，水边坐石更行杯。翩翩野鹤飞如舞，冉冉岩花笑不来。乱木交柯盘圣井，数峰削玉并仙台。平明绝顶穷幽讨，更上青城望一回。"
"临川水驿","宋末元初","汪元量","羊角山高锁战尘，春风吹草绿孤城。鹊巢逊与鸠夫妇，燕幕能容雁弟兄。今古废兴棋一著，萍蓬聚散酒三行。悲歌曲尽故人去，笛响长江月正明。"
"南岳道中 其二","宋末元初","汪元量","夜来大醉别衡阳，今日长吟下楚湘。翠藻青苹鱼市井，白蘋红蓼雁家乡。江云起处濛濛湿，山雨来时陈陈凉。攲枕不禁肝肺热，汪然流涕惜兴亡。"
"南岳道中 其一","宋末元初","汪元量","南岳阴阴松道凉，又骑站马望荆襄。山中老柏滴寒翠，江上危峰撑夕阳。昔往不堪经滟滪，此行重得看潇湘。三宫万里知安否，何日檀栾把寿觞。"
"宫人为尼","宋末元初","汪元量","白发今如此，无依实可怜。圣恩空旧想，佛相又新圆。镜晓容颜别，钟昏梦寐悬。百年心上事，怀古泪涟涟。"
"封丘","宋末元初","汪元量","今夜宿封丘，明朝过汴州。云横遮远塞，水落见长洲。树折枣初剥，藤枯瓜未收。倾囊沽一斗，聊以慰羁愁。"
"幽州会同馆","宋末元初","汪元量","六花飞舞下天衢，万里羁人心正孤。收拾碎砖裨煖炕，掘穿平地结寒炉。行厨日给官中粟，递驿时供塞上酥。忽报传宣双敕使，王门今欲试齐竽。"
"幽州会饮","宋末元初","汪元量","客路相逢在异乡，佐尊先得杜韦娘。舞回锦臂花争艳，醉吸金波月斗光。他日未忘今日乐，老年须记少年狂。五陵游侠休相笑，归去奚奴有锦囊。"
"幽州秋日听王昭仪琴","宋末元初","汪元量","瑶池宴罢夜何其，拂拭朱弦落指迟。弹到急时声不乱，曲当终处意尤奇。雪深沙碛王嫱怨，月满关山蔡琰悲。羁客相看默无语，一襟愁思自心知。"
"幽州送景僧录归钱塘","宋末元初","汪元量","天目山前景老禅，长安传法旧沙门。十年不见身为累，万里相逢舌尚存。漠漠尘埃凝破衲，凄凄风露袭归辕。到家定有秋光在，报答黄花满故园。"
"幽州除夜","宋末元初","汪元量","十年旅食在天涯，到处身安只是家。雪塞春回邹衍律，霜营寒入祢衡挝。壶倾卯酒杯浮粟，厨出辛盘饤簇花。奴仆不须喧鼓吹，恐惊枥马与林鸦。"
"幽州雪霁翰林诸公分韵得明字","宋末元初","汪元量","寒雪初晴冷气清，地炉火活渐春生。懒骑□□□人户，满酌肥羔朝帝京。屋破玉川贫亦乐，□□□坞贵何荣。道心自得钟仪趣，一操南音□□□。"
"幽州寒食游江乡园","宋末元初","汪元量","晓出城南信杖藜，江乡小圃百花开。侑尊妓女骑驴去，顶笠僧官跃马来。几架秋千红袅娜，数行箫管绿低徊。隔河小艇人歌舞，摇荡春光不肯回。"
"星子驿别客","宋末元初","汪元量","星江彼此系行舟，我向南州君北州。彭泽初归元亮醉，沙场远使子卿愁。人生离合花间蝶，世事浮沉柳外鸥。明日沾襟各分手，相思何处倚高楼。"
"洛阳桥","宋末元初","汪元量","日西来到洛阳城，下马桥边信步行。红紫已无花烂漫，青黄只有草从横。风吹渭水秋砧急，月满秦川夜柝清。我醉欲眠眠不得，更听人唱楚歌声。"
"济渎","宋末元初","汪元量","玉简投潭洞，金樽出石隈。龙光蟠窟宅，蜃气结楼台。卷地风雷起，掀天雨雹来。人间为济渎，水底即蓬莱。"
"秋日酬王昭仪","宋末元初","汪元量","愁到浓时酒自斟，挑灯看剑泪痕深。黄金台隗少知己，碧玉调湘空好音。万叶秋风孤馆梦，一灯夜雨故乡心。庭前昨夜梧桐语，劲气萧萧入短襟。"
"草堂 其二","宋末元初","汪元量","白发遨游梓阆间，中原戎马未平安。粗饭浊醪常欠缺，老妻稚子半饥寒。扁舟出峡风涛壮，短褐行湘天地宽。侨寓耒阳牛酒饱，不知曾忆使君滩。"
"草堂 其一","宋末元初","汪元量","子美西来筑此堂，浣花春水共凄凉。鸣鸠乳燕归何处，野草闲花护短墙。英雄去矣柴门闭，邻里伤哉竹径荒。安得山瓶盛乳酒，送分渔父濯沧浪。"
"荣州","宋末元初","汪元量","醉倚高楼上，裁诗得五言。蚕丛云羃羃，鸟道月昏昏。妓女吹金管，庖丁洗玉盆。客痴浑不寐，府主更开樽。"
"送张舍人从军","宋末元初","汪元量","大笑出门去，谁能笔砚囚。十年浑不调，万里欲先侯。衰尔吾将老，飞扬子未休。他年身退遁，肯伴赤松游。"
"送张总管归广西","宋末元初","汪元量","燕玉成行把酒卮，酒卮未尽即言离。宾鸿冒雨回峰日，旅燕冲风过海时。棹拨蓼湾秋斫脍，剑飞梅岭夜吟诗。明年有约重来否，一骑红尘贡荔枝。"
"送皇甫秀才下荆州","宋末元初","汪元量","西南多胜概，挟策缓周旋。笛弄五溪月，棹摇三峡天。楚江萍似斗，太华藕如船。归橐应无价，人争秀句传。"
"重庆府","宋末元初","汪元量","铁作篙师铁作舟，风撞浪涌可无忧。林间麋鹿遥相望，峡里蛟龙横不休。目断吊桥空悄悄，头昏伏枕自悠悠。锦城秋色追随尽，好处山川更一游。"
"重访马碧梧","宋末元初","汪元量","万里远行役，十年良可哀。前辈古风在，故人今雨来。绝口不言事，挽须惟把杯。种得碧梧树，春风花自开。"
"重游甘露寺","宋末元初","汪元量","小留甘露莫开船，我欲题诗寄佛轩。犬下脩廊迎宿客，僧归曲巷背?门。梅边拂石安棋局，竹外鸣琴荐酒尊。却忆市朝无事日，笙歌日日醉昏昏。"
"除夕同舍集饮","宋末元初","汪元量","万里阴寒泪欲流，暂时欢笑且忘忧。已呼赤脚来烹雁，更遣苍头为割牛。燕伎女来情不恶，鲁男子在话难投。却怜半夜朝天去，霜瓦差差十二楼。"
"凌歊台","宋末元初","汪元量","百尺凌歊事已非，古碑岩畔上苔衣。禁园风暖草争发，废殿雨寒花乱飞。海北天高鹏得运，江南春尽雁知归。三千歌舞今何处，惟有姑溪绕翠微。"
"唐律寄呈父凤山提举 其十","宋末元初","汪元量","自笑儒衣世法疏，穷愁何日得伸舒。一从挟策来燕地，几拟陈情乞鉴湖。风雨凄凄鸿雁瘦，雪霜凛凛鹡鸰孤。湘江楼上无憀甚，不见吴山似画图。"
"唐律寄呈父凤山提举 其九","宋末元初","汪元量","愁来不可更禁当，望鬼门关断尽肠。无处告诉只欲死，有时颠倒忽成狂。三湘风雨失舟楫，万里路岐多雪霜。遥忆武林社中友，下湖箫鼓醉红装。"
"唐律寄呈父凤山提举 其八","宋末元初","汪元量","南岳诸峰处处嘉，麻鞋竹杖蹑青霞。山前已见九杈□，洞里不逢三朵花。岩瀑垂垂腾晓蜃，野田渺渺落寒鸦。衡阳鼓角风悲咽，游子斯时正忆家。"
"唐律寄呈父凤山提举 其七","宋末元初","汪元量","夜来梦里到吾庐，梦破潸然泪似珠。吴女北游簪素柰，湘娥南望泣苍梧。风吹远浦秋鸿杳，月出空山夜鹤孤。忽忆西湖梅与柳，梦随云水度西湖。"
"唐律寄呈父凤山提举 其六","宋末元初","汪元量","抱琴挟策马萧萧，北望燕云道路遥。紫塞晓行闻雁叫，黄河夜渡见鱼跳。周回四蜀愁双剑，浩荡三湘梦六桥。踏遍乾坤犹是客，小山丛桂不能招。"
"唐律寄呈父凤山提举 其五","宋末元初","汪元量","昔年去国大苍黄，同舍诸生半死亡。春别浙江花似雾，秋行碛地草如霜。时沽市酒借馀景，屡宿官邮悲故乡。满目故人皆厚禄，吾侪添得两奚囊。"
"唐律寄呈父凤山提举 其四","宋末元初","汪元量","锦帆浩荡湿龙鸾，乐指三千粉泪寒。万里远行看日近，一人不杀见天宽。玉关屡沐军罗拜，金殿时蒙上问安。宴罢御香携满袖，醉归环佩月中看。"
"唐律寄呈父凤山提举 其三","宋末元初","汪元量","燕山只在乱云边，过了黄河便豁然。鼠帽蒙头车上坐，貂裘拥鼻草间眠。秋砧捣落千营月，晓寨炊残万灶烟。说与奚奴休笑我，诗人要看好山川。"
"唐律寄呈父凤山提举 其二","宋末元初","汪元量","黄帽催人急放舟，荻花枫叶共飕飕。天公作恶云翻手，河伯为妖风打头。接翅野鸦围古堞，断行孤雁落中州。吴山只隔淮山路，江北江南处处愁。"
"唐律寄呈父凤山提举 其一","宋末元初","汪元量","西兴渡口乱啼鸦，锦缆牵江目力赊。六馆衣冠沦道路，三宫珠玉走风砂。山川不尽心难老，岁月忧煎发渐华。行到湘南归不得，倚门应是望天涯。"
"徐州","宋末元初","汪元量","白杨猎猎起悲风，满目黄埃涨太空。野壁山墙彭祖宅，塺花粪草项王宫。古今尽付三杯外，豪杰同归一梦中。更上城楼见城郭，乱鸦古木夕阳红。"
"晓行","宋末元初","汪元量","痴坐书窗待晓钟，背灯无语意无穷。一家骨肉正愁绝，四海弟兄如梦同。西舍东邻今日别，北鱼南雁几时通。行行忍见御沟水，流出满江花片红。"
"柴秋堂越上寄诗就韵柬奚秋崖","宋末元初","汪元量","越王台上我同游，越女楼中君独留。燕子日长宜把酒，鲤鱼风起莫行舟。江山有待伟人出，天地不仁前辈休。何处如今觅巢许，欲将心事与渠谋。"
"泰山","宋末元初","汪元量","敕使联镳上翠岑，飞泉跃涧吼雷音。凌高一览知天远，迂曲千蹊觉洞深。龙蛰沧溟蛟舞壑，枭横碧落凤归林。山灵护得神祠在，苔蚀秦碑古树阴。"
"浙江亭别客","宋末元初","汪元量","诸公来此欲凭阑，秃树粘云湿不乾。小燕正嫌三月雨，老莺又受一春寒。楼头呼酒尽情饮，江上遇花随意看。莫怨人生有离别，人生到此别离难。"
"浙江亭和徐雪江","宋末元初","汪元量","朱甍突兀倚云寒，潮打孤城寂寞还。荒草断烟新驿路，夕阳古木旧江山。英雄聚散阑干外，今古兴亡欸乃间。一曲尊前空击剑，西风白发泪斑斑。"
"真定官舍","宋末元初","汪元量","使君数问夜如何，灯烛高张照绮罗。白酒千杯浇客醉，红妆一面恼人多。风烟漠漠庭前树，霜月娟娟沼内荷。驿吏出门相语及，城南便是滹沱河。"
"秦岭","宋末元初","汪元量","峻岭登临最上层，飞埃漠漠草棱棱。百年世路多翻覆，千古河山几废兴。红树青烟秦祖陇，黄茅白苇汉家陵。因思马上昌黎伯，回首云横泪湿膺。"
"读李鹤田钱塘百咏","宋末元初","汪元量","南浦亭边话别时，扁舟东下浙江湄。遍将越国千年事，吟作钱塘百咏诗。无火可能烧莽卓，有刀恨不斩高斯。五陵佳气飞扬尽，泪洒西风两鬓丝。"
"贾魏公出师","宋末元初","汪元量","奏罢出师表，翻然辞庙堂。千艘空宝玉，万马下钱塘。□许命真主，欺孤欲假王。可能清海岱，宗社再昌唐。"
"钱塘","宋末元初","汪元量","踯躅吞声泪暗倾，杖藜徐步浙江行。青芜古路人烟绝，绿树新墟鬼火明。事去玉环沈异域，愁来金盌出佳城。十年草木都糜烂，留得南枝照浅清。"
"商山庙","宋末元初","汪元量","蹇柏枯松枕庙门，独瞻遗像酹清尊。紫芝奕奕浮香气，碧草纤纤没烧痕。羽翼已成犹有说，腹心相视更何言。高歌一曲归来隐，静看山禽哺子孙。"
"寄李鹤田","宋末元初","汪元量","文江别后又三年，别后三年诗几篇。老去莫思身外事，命穷甘作饮中仙。天阴雨湿龙归海，云淡风轻鹤在田。回首西湖湖上路，新蒲细柳为谁妍。"
"常州","宋末元初","汪元量","渡头风起柳摇丝，丁卯桥边屋已稀。河草青青淮马健，江花冉冉海鸥肥。一樽酒对三人饮，八字帆分两岸飞。天末有人难问讯，仲连东去不须归。"
"涪州","宋末元初","汪元量","晓立验樯乌，时闻鸟兽呼。斯须风力健，遮莫水程迂。赤岸石稠叠，白盐山独孤。眼前犹有险，不尽更危途。"
"淮安水驿","宋末元初","汪元量","薄暮舟维杨柳堤，手攀杨柳立多时。汉儿快意歌荷叶，越女含愁舞柘枝。月湿江花和露泫，潮摇淮树带风悲。长亭一夜浑无寐，与客传杯更和诗。"
"隆州","宋末元初","汪元量","歇马隆州借夕凉，壶中薄酒似酸汤。城濠寨屋偏栽柳，市井人家却种桑。官逼税粮多作孽，民穷田土尽抛荒。年来士子多差役，隶籍盐场与锦坊。"
"黄金台和吴实堂韵","宋末元初","汪元量","把酒上金台，伤心泪落杯。君臣难再得，天地不重来。古木巢苍鹘，残碑枕碧苔。倚阑休北望，万里起黄埃。"
"彭州","宋末元初","汪元量","我到彭州酒一觞，遗儒相与话凄凉。渡江九庙归尘土，出塞三宫坐雪霜。岐路茫茫空望眼，兴亡滚滚入愁肠。此行历尽艰难处，明日繁华是锦乡。"
"御宴蓬莱岛","宋末元初","汪元量","晓入重闱对冕旒，内家开宴拥歌讴。驼峰屡割分金盌，马奶时倾泛玉瓯。禁苑风生亭北角，寝园日转殿西头。山前山后花如锦，一朵红云侍辇游。"
"惠山值雨","宋末元初","汪元量","惠山寺里北人过，古柏茎茎伐尽柯。三世佛身犹破相，一泓泉水亦生波。山林虽乐元非乐，尘世多魔未是魔。举似于人何以故，坐檐閒看雨霶?。"
"曾平山招饮","宋末元初","汪元量","老貌不随俗，固穷而隐居。一坞百竿竹，八窗千卷书。酌以旋篘酒，荐之新网鱼。兴尽出门去，晚凉山雨馀。"
"湖山堂","宋末元初","汪元量","高堂寂寞半开门，草没颓墙竹满园。雨过湖天笼白昼，云归山市锁黄昏。忘机今古鸥来往，说梦兴亡燕语言。行尽六桥吟更好，万松岭上一声猿。"
"登蓟门用家则堂韵","宋末元初","汪元量","蓟门高处小凝眸，雨后林峦翠欲流。车笠自来还自去，笳箫如怨复如愁。珍珠络臂誇燕舞，纱帽蒙头笑楚囚。忽忆旧家行乐地，春风花柳十三楼。"
"答林石田见","宋末元初","汪元量","偶携降帜立诗坛，剪烛西窗共笑欢。落魄苏秦今席煖，猖狂阮籍尚毡寒。山中客老干茎白，海上人归一寸丹。世事本来愁不得，乾坤只好醉时看。"
"答徐雪江","宋末元初","汪元量","十载高居白玉堂，陈情一表乞还乡。孤云落日渡辽水，匹马西风上太行。行橐尚留官里俸，赐衣犹带御前香。只今对客难为答，千古中原话柄长。"
"鲁港","宋末元初","汪元量","博徒无计解其纷，夜半鸣钲溃万军。鲁港朔风掀恶浪，吴山寒日翳愁云。周褒媚己终亡国，孟德欺孤忍负君。大木已颠天柱折，钱塘江上雁成群。"
"鲁港败北","宋末元初","汪元量","夜半槌金鼓，南边事已休。三军坑鲁港，一舸走扬州。星殒天应泣，江喧地欲流。欺孤生异志，回首愧巢由。"
"感慈元殿事","宋末元初","汪元量","翠华扶辇出彤庭，蜜炬星繁天未明。鹓鹭分行江上别，熊罴从驾雨中行。绿波淼淼浮三殿，紫禁沈沈断六更。惟有周遭山似洛，不堪回首泪纵横。"
"筠溪王奉御寄诗次韵呈崖松卢奉御","宋末元初","汪元量","新诗蒙远寄，客路不胜秋。同谷歌臣甫，新丰醉客周。君今嫌作吏，我已厌封侯。何日西湖曲，红船上下游。"
"蓝田","宋末元初","汪元量","寒更客起卷花毡，又勒青骢过玉田。一匊归心千涧外，十分秋思两峰前。蓝关月冷猿啼木，秦岭风高雁贴天。北望茂陵应咫尺，髑髅沙白草芊芊。"
"酬方塘赵待制见赠","宋末元初","汪元量","久谓儒冠误，穷愁方弃书。十年心不展，万里意何如。司马归无屋，冯驩出有车。吾曹犹未化，烂醉且穹庐。"
"锦江蜀先主庙","宋末元初","汪元量","国破人何在，宫名喜尚存。虽云蜀先主，犹是汉诸孙。吴魏不相下，关张岂少恩。崩年在三峡，遗恨满乾坤。"
"歌风台","宋末元初","汪元量","百尺荒台禾黍悲，沈思往事似轮飞。洛中车驾秦皇去，沛上风云汉帝归。鹰入塞榆冲雁阵，鹘穿城树破鸦围。东徐多少英雄恨，留与行人歌是非。"
"歌妓许冬冬携酒郊外小集","宋末元初","汪元量","益州歌妓许冬冬，客里相逢似燕鸿。醉拥蜀琴抽白雪，舞回班扇割西风。山炰野馔荒山里，浪蕊浮花古寺中。偶尔留连借馀景，出门一笑夕阳红。"
"歌楼感事","宋末元初","汪元量","昔年同辇载花仙，此日登楼籍妓员。恩赐舞衣香未歇，御书歌扇墨犹鲜。碧云翼翼金钗滑，红雪翩翩玉佩圆。却把向来供奉曲，酒边对客续朱弦。"
"潼关","宋末元初","汪元量","蔽日乌云拨不开，昏昏勒马度关来。绿芜径路人千里，黄叶邮亭酒一杯。事去空垂悲国泪，愁来莫上望乡台。桃林塞外秋风起，大漠天寒鬼哭哀。"
"潼州府","宋末元初","汪元量","潼江待我洗吟眸，如此江山是胜游。红袖斗歌才拍手，绿鬟对舞尽缠头。箜篌急撚风生座，鼙鼓连挝月上楼。一夜不眠鸡戒晓，又骑铺马过绵州。"
"燕山九日","宋末元初","汪元量","九日凄凉戏马台，龙山高会亦尘埃。天翻地覆英雄尽，暑往寒来岁月催。人隔关河归未得，客逢时节转堪哀。十年旧梦风吹过，忍对黄花把酒杯。"
"燕山送黄千户之旴江","宋末元初","汪元量","万里关河道路迂，出门一笑意何如。来时雨雪侵驼褐，归日风云蔼驷车。玉座喜闻黄石策，金台荣拜紫泥书。野人无以效芹献，一斗酒边双鲤鱼。"
"瀛国公入西域为僧号木波讲师","宋末元初","汪元量","木老西天去，袈裟说梵文。生前从此别，去后不相闻。忍听北方雁，愁看西域云。永怀心未已，梁月白纷纷。"
"夔门驿","宋末元初","汪元量","宿酲未解据胡床，亭午披衣望麝香。三峡夜来天似水，百蛮秋后月如霜。洲前橘柚垂垂实，石上藤萝细细长。又欲拿舟过滟滪，黄牛白狗接高唐。"
"凤州","宋末元初","汪元量","凤州山馆有清辉，古木扶疏散陆离。红尾锦鸡鸣古埭，绿头花鸭荡幽池。荷声策策秋来后，桂影团团月上时。病马啮荄思故枥，惊乌绕树宿何枝。三分割据人如梦，满目兴亡客自痴。走笔成诗聊纪实，岷峨风土出蹲鸱。"
"重访草堂","宋末元初","汪元量","放棹花溪去，重来访草堂。菰蒲依静渚，杨柳绕回塘。野堑棨高下，山墙竹短长。槁梧含古色，瘦菊减清香。鼙鼓檛三叠，旌旗列两行。花娘纷舞袖，座客竞飞觞。酱蘸生葱白，齑浇熟韭黄。洪炉催捲饼，匕首割烧羊。大笑诸公醉，高谈小子狂。城关犹未掩，冠盖已飞扬。鸟语青松里，人行锦树傍。杜陵轻出峡，千古隔潇湘。"
"酬隐者刘桃冈","宋末元初","汪元量","食既弹长铗，囊悬少错刀。功名须汝辈，诗酒且吾曹。强项贫而乐，扬眉气自豪。北来鱼字密，南去雁书高。拟折渊明柳，重寻梦得桃。明珠忽委赠，价重九方皋。"
"七月初七夜渡黄河","宋末元初","汪元量","长河界破东南天，怒涛日夜如奔川。此行适逢七月夕，妖氛散作空中烟。牛郎织女涉清浅，支机石上今何年。扬帆一纵万里目，身世恍若槎中仙。仰看银河忽倒泻，月明风露何娟娟。狂来拔剑斫河水，欲与祖逖争雄鞭。扣舷把酒酹河伯，低头细看河清涟。平生此怀具已久，到此欲说空回旋。嗟予不晓神灵意，咫尺雷雨心茫然。"
"女道士王昭仪仙游词","宋末元初","汪元量","吴国生如梦，幽州死未寒。金闺诗卷在，玉案道书闲。苦雾蒙丹旐，酸风射素棺。人间无葬地，海上有仙山。"
"小桃源入三岩观鱼","宋末元初","汪元量","眉州城外小桃源，行入三岩涧水喧。人近碧潭才抚掌，唤鱼出洞跳龙门。"
"山东飞放","宋末元初","汪元量","天子出猎山之东，臂鹰健卒豪且雄。我欲从之出云中，坐看万马如游龙。"
"云安闻鹃","宋末元初","汪元量","云安风景愚能说，苍峡风掀浪如雪。杜鹃叫得口流血，染遍山花归不得。臣甫再拜哦新诗，诗成甫也成愁绝。都人重是古帝魂，敬重此鸟心不辍。不知此鸟知不知，四时叫得巴山裂。却忆群姬左右趋，三十六宫醉花月。"
"天山观雪王昭仪相邀割驼肉","宋末元初","汪元量","北征已十年，抑郁悲局促。拄杖看天山，雪光皎如玉。满目鹯鹰飞，晴天猎鸿鹄。羁人灶无炊，竟夕枵其腹。美人塞边来，邀我分豆粥。手持并铁刀，欣然割驼肉。勿诮草堂翁，一饱死亦足。"
"天坛山","宋末元初","汪元量","我登天坛山，洒然清吟目。群峰如儿孙，罗列三十六。支藤陟曾巅，中有少室屋。山人化飞仙，庭除生苜蓿。古碑野火烧，剥落字难读。雏鹿卧幽岩，孤鸟响空谷。解鞍小迟留，偷閒半日足。长啸归去来，题诗纪幽独。"
"太华峰","宋末元初","汪元量","华山山木乱纷纷，铁锁垂垂袅袅猿。石齿齿前光烁烁，壁岩岩后势奔奔。奇奇怪怪云根耸，郁郁葱葱雾气昏。上上上头仍上上，最高高处有乾坤。"
"巴陵","宋末元初","汪元量","重到巴陵秋正清，岳阳城下系孤舲。江湖万里水云阔，天地一凉河汉明。月出洞庭鱼婢舞，气蒸云梦雁奴腥。篙工又鼓潇湘柁，渔笛渔榔上下鸣。"
"开平","宋末元初","汪元量","冷霰撒行车，呻吟独搔首。须臾大如席，风卷半空走。母子鼻酸辛，依依自相守。书生倒行囊，沽来一樽酒。暂时借温和，耳热岂长久。万木舞阴风，言语冰在口。毡房耿无眠，兀兀听刁斗。"
"忆湖上","宋末元初","汪元量","我忆西湖断桥路，雨色晴光自朝暮。燕去鸿来今几度，梅花万里水云隔。日夜思家归不得，偶然醉归文姬侧。"
"月夜拟李陵诗传 其二","宋末元初","汪元量","嘉会不可再，聚散空彷徨。临流歌长吟，送子游远方。悲风来天末，圆月流景光。行人驾言迈，令我结中肠。岂无一尊酒，与子发慨慷。"
"月夜拟李陵诗传 其三","宋末元初","汪元量","河梁日将暮，游子安所从。执手古路侧，征裾飘长风。行行忽已远，眇若孤飞鸿。人生非松乔，代谢自有终。长当崇令名，赤心以为忠。"
"月夜拟李陵诗传 其一","宋末元初","汪元量","清时难再得，离别安可留。出门望西北，欲往还绸缪。俯视长河奔，方舟激中流。惊波一何骇，返顾令人忧。天风吹枯桑，日暮寒飕飕。何当从此别，送子狐白裘。"
"比干墓","宋末元初","汪元量","卫州三十里，荒墩草无数。忽听路人言，此葬比干处。下马拊石碑，三叹不能去。斐然成歌章，聊书墓头树。我吊比干心，不吊比干墓。世间贤与愚，同尽成黄土。斯人亦人尔，千千万万古。"
"长城外","宋末元初","汪元量","饮马长城窟，马繁水枯竭。水竭将奈何，马嘶不肯歇。君看长城中，尽是骷髅骨。骷髅几千年，犹且未灭没。空衔千年冤，此冤何时雪。祖龙去已远，长城久迸裂。叹息此骷髅，夜夜泣秋月。"
"东湖送春和陈自堂","宋末元初","汪元量","十年南北竞，故旧几人存。兵后谁知我，城中独见君。东湖徐孺宅，北海孔融樽。宛转留春意，吟诗到夜分。"
"出自蓟门行","宋末元初","汪元量","出自蓟门行，行行望天北。何处愁杀人，黑风走沙石。华裾者谁子，意气万人敌。金鞍鞁白马，奋飞虎生翼。书生尔何为，不草相如檄。徒有经济心，壮年已斑白。"
"出居庸关","宋末元初","汪元量","平生爱读书，反被读书误。今辰出长城，未知死何处。下马古战场，荆榛莽回互。群狐正从横，野枭号古树。黑云满天飞，白日翳复吐。移时风扬沙，人马俱失路。踌躇默吞声，聊歌远游赋。"
"北征","宋末元初","汪元量","北师有严程，挽我投燕京。挟此万卷书，明发万里行。出门隔山岳，未知死与生。三宫锦帆张，粉阵吹鸾笙。遗氓拜路傍，号哭皆失声。吴山何青青，吴水何泠泠。山水岂有极，天地终无情。回首叫重华，苍梧云正横。"
"永安宫","宋末元初","汪元量","蜀主遗宫有古槐，颓墙古木鸟喈喈。金舆罢幸荒金屋，玉仗休班废玉阶。三峡浪舂红日碎，两崖风振黑云霾。孔明图垒仍登览，野寺残僧拾堕柴。"
"光相寺","宋末元初","汪元量","峨眉县西四十里，峭壁悬崖削寒翠。崎岖栈道动摇摇，矮石支撑同赑屃。忽窥万仞黑无底，下有龙渊七十二。攀扪步步足难移，大盘小盘八十四。行行更入娑罗平，侧立长嗟心胆碎。洗脚溪头登土峰，板屋数间光相寺。寺中萧然无个僧，普贤小殿生阴气。天仙桥上光明岩，银色光中世界异。须臾风雨洗天来，兜罗绵云塞天地。虚空现出大圆光，五色晕中瞻大士。日暮云收山寂然，乙夜灯分百千计。别有草庵三四僧，花木满轩颇清致。有时云起自雷岩，两道金光出岩际。有时云散光独明，犹见光中回象辔。僧云又有清现光，白日无云光更丽。奇花异草吹香风，怪兽珍禽左右至。善财童子何许来，五十三参见真谛。神通变化无了时，如幻如梦复如戏。胡为狡狯弄精魂，机事机心极无谓。儒生持此问山僧，僧曰如是观如是。若言有相更有光，灵化千千诚小技。何如无光复无相，湛寂名为第一义。菩萨空中数点头，收敛圆光无一事。雪山万点白差差，初日照之光毳毳。遥瞻天竺立绵延，我欲游观足如系。平生兹游真冠绝，走笔成诗图快意。"
"关山月","宋末元初","汪元量","关山月，关山月，东边来，西边没。夜夜照关山，□□多战骨。男儿莫去学弓刀，女儿莫嫁关山□。□□母啼送爷去当军，今年妻啼送夫去当□。□□□老妻年少，养子嫁夫不得力。关山月，关山月，□□见月圆，月月见月缺。万里征夫泪流血。将军□□大羽箭，沙场格斗无休歇。谁最苦兮谁□□，□□出戍当门户。只今头白未还乡，母死妻亡业无主。关山月，关山月，生离别，死离别。爷娘妻子顾不得，努力戎行当报国。"
"同毛敏仲出湖上由万松岭过浙江亭","宋末元初","汪元量","钱塘门外看新晴，舞蝶游蜂没一星。风挟断云横北巘，烟随飞雨度南屏。苏堤柳树照波绿，吴苑麦苗连地青。邂逅寻诗过岭去，鼓鞞声震浙江亭。"
"夷山醉歌 其二","宋末元初","汪元量","呜呼再歌兮花满台，好月为我光徘徊。人生在世不满百，纷华过眼皆成灰。夷山青青汴水绿，西北高楼咽丝竹。美人十指纤如玉，为我行觞歌一曲。含宫嚼徵当窗牖，露脚斜飞湿杨柳。就中有客话陈桥，如此山河落人手。客且住，听我语，楚汉中分两丘土。七雄争战总尘埃，三国莺花浩无主。咸阳宫殿不复都，华清池沼温泉枯。世间兴废奔如电，沧海桑田几回变。人生得意且尽欢，何须苦苦为高官。人生有命且行乐，何必区区叹牢落。遮莫金章与玉珂，何如桐江披钓蓑。遮莫貂蝉贵此身，何如柴桑漉酒巾。君不见海上看羊手持节，饥来和雪和毡齧。又不见饭颗山头人见嗤，愁吟痛饮真吾师。美人美人劝我酒，有客有客听我歌。须臾客醉美人睡，我亦不知天与地。呜呼再歌兮无人听，月自落兮酒未醒。"
"夷山醉歌 其一","宋末元初","汪元量","楚狂醉歌歌正发，更上梁台望明月。朔风猎猎吹我衣，绝代佳人皎如雪。搥羯鼓，弹箜篌，烹羊宰牛坐糟丘，一笑再笑扬清讴。遥看汴水波声小，锦棹忘还事多少。昨日金明池上来，艮岳凄凉麋鹿绕。麦青青，黍离离，万年枝上鸦乱啼。二龙北狩不复返，六龙南渡无还期。金铜泪迸露盘湿，画阑桂柱酸风急。鸠居鹊构苍隼入，蛇出燕巢白狐立。东南地陷妖氛黑，双凤高飞海南陌。吴山日落天沈沈，母子同行向天北。关河万里雨露深，小儒何必悲苦辛。归来耳热忘头白，买笑挥金莫相失。呼奚奴，吹觱篥，美人纵复横，今夕复何夕。楚狂醉歌歌欲辍，老猿为我啼竹裂。"
"戎州 其五","宋末元初","汪元量","锦壳中间玉一团，树高数丈实难攀。泸戎颗颗甜如蜜，夔梓累累味薄酸。"
"竹枝歌 其九","宋末元初","汪元量","弄玉吹箫过洞庭，烟波渺渺接巴陵。朗吟仙子来何处，飞上君山玩月明。"
"竹枝歌 其八","宋末元初","汪元量","白头渔父白头妻，网得鱼多夜不归。生怕渡官搜著税，巴东转柁向巴西。"
"竹枝歌 其七","宋末元初","汪元量","湘南湘北蕙花开，树头树底猿乱哀。云巢九疑虞帝庙，雨昏三峡楚王台。"
"竹枝歌 其六","宋末元初","汪元量","湘江日落乱帆飞，不向东归便北归。杨柳渡头村店里，青裙女子卖乌柙。"
"竹枝歌 其三","宋末元初","汪元量","黄陵庙前枫叶丹，黄陵渡头烟水寒。美人万里不相见，月子弯弯只自看。"
"竹枝歌 其二","宋末元初","汪元量","贾谊祠前酹酒尊，汨罗江上吊骚魂。耒阳更有一抔土，行路人传是假坟。"
"余将南归燕赵诸公子携妓把酒饯别醉中作把酒听歌行 其一","宋末元初","汪元量","君把酒，听我歌。君不见陌上桑，鹑奔奔兮鹊疆疆。高堂今夕灯烛光，燕姝赵女吹笙簧。君把酒，听我歌。美人美人美如此，倾城倾国良有以。周惑褒姒烽火起，纣惑妲己贤人死。君把酒，听我歌。汉家之乱吕太后，唐家之乱武则天。魏公铜台化焦土，隋炀月殿成飞烟。君把酒，听我歌。美人美人色可食，美人美人笑可爱。美人命薄争奈何，美人色衰相弃背。美人一笑难再得，美人绝色今何在。君不见马嵬坡下杨太真，天生尤物不足珍。那及唐虞九妇人，千古万古名不湮。"
"余将南归燕赵诸公子携妓把酒饯别醉中作把酒听歌行 其二","宋末元初","汪元量","我把酒，听君歌。美人娟娟花灼灼，月照金樽光绰约。有酒有歌君亦愁，把酒听歌君亦乐。我有鹦鹉杯，君有鸬鹚杓。一杯一杯复一杯，酒尽还沽共君酌。我把酒，听君歌。天不荒，地不老，人生百年休草草。对花对酒且高歌，盖世功名亦枯槁。满堂金玉守者谁，万事何如酒杯好。君不见巢父许由空洗耳，伯夷叔齐空饿死。范蠡扁舟挟西子，五湖风浪兼天起。又不见相如怀璧空归来，廉颇善饭何壮哉。谢安携妓入东山，苍生望望霖雨乾。把酒劝君饮，请君为我歌。燕昭筑台金满地，郭隗登台多意气。刘琨梦里起听鸡，班超万里封侯归。君不见浣花溪头老翁哭，白首为儒守茅屋。"
"兵后登大内芙蓉阁宫人梳洗处","宋末元初","汪元量","粲粲芙蓉阁，我登双眼明。手拊沈香阑，美人已东征。美人未去时，朝理绿云鬟，暮吹紫鸾笙。美人既去时，阁下麋鹿走，阁上鸱枭鸣。江山咫尺生烟雾，万年枝上悲风生。空有遗钿碎珥狼籍堆玉案，空有金莲宝炬错落悬珠楹。杨柳兮青青，芙蓉兮冥冥。美人不见空泪零，锦梁双燕来又去，夜夜蟾蜍窥玉屏。"
"别章杭山","宋末元初","汪元量","抱琴曾北向，弹铗复南图。李泌游衡岳，知章赐鉴湖。柱头仙是鹤，濠上子非鱼。此夜同联鼎，他年莫寄书。"
"听徐雪江琴","宋末元初","汪元量","徐卿寒夜弹玉琴，冻云妒月波澄阴。海上神峰削幽翠，十二楼前玉妃坠。湘娥素女相对泣，翠竹苍梧泪痕湿。幽兰不香蕙花死，千愁万怨青枫里。风敲叶脱雨如啸，百鸟喧啾孤凤叫。老龙吐珠赤洒洒，山鬼摇?走堂下。徐卿徐卿且停手，呼儿割鸡酌春酒。曲高调古人不识，侧耳西楼咽筝笛。"
"宋宫人分嫁北匠","宋末元初","汪元量","皎皎千婵娟，盈盈翠红围。辇来路迢递，梳鬟理征衣。复采鸳鸯花，缀之连理枝。忧愁忽已失，欢乐当自兹。君王不重色，安肯留金闺。再令出宫掖，相看泪交垂。分配老斲轮，强颜相追随。旧恩弃如土，新宠岂所宜。谁谓事当尔，苦乐心自知。含情理金徽，烦声乱朱丝。一弹丹凤离，再弹黄鹄飞。已恨听者少，更伤知音稀。吞声不忍哭，寄曲宣馀悲。可怜薄命身，万里荣华衰。江南天一涯，流落将安归。向来承恩地，月落夜乌啼。"
"庐山三叠泉","宋末元初","汪元量","唐不过李仙，宋不过苏子。此泉来高处，亦复聊尔耳。"
"张平章席上","宋末元初","汪元量","两鬓萧萧不耐秋，兴来今日谒公侯。舞馀燕玉锦缠头，又著红靴踢绣毬。"
"李陵台","宋末元初","汪元量","伊昔李少卿，筑台望汉月。月落泪纵横，悽然肠断裂。当时不受死，心怀归汉阙。岂谓壮士身，中道有摧折。我行到寰州，悠然见突兀。下马登斯台，台荒草如雪。妖氛霭冥濛，六合何恍惚。伤彼古豪雄，清泪泫不歇。吟君五言诗，朔风共呜咽。"
"苏武洲毡房夜坐","宋末元初","汪元量","明发启帐房，冷气迸将入。饥鹰傍人飞，瘦马对人立。禦寒挟貂裘，蒙头帽毡笠。凄然绝火烟，阴云压身湿。赖有葡萄醅，借煖敌风急。"
"阿房宫故基","宋末元初","汪元量","祖龙筑长城，雄关百二所。阿房高接天，六国收歌女。跨海觅仙方，蓬莱眇何许。欲为不死人，万代秦宫主。风吹鲍鱼腥，兹事竟虚语。乾坤反掌间，山河泪如雨。谁怜素车儿，奉玺纳季父。楚人斩关来，一炬成焦土。空馀此馀基，千秋泣禾黍。"
"函谷关","宋末元初","汪元量","田文夜半至函关，鸡未鸣时去路难。不是三千珠履客，如何秦地得生还。"
"妾薄命呈文山道人","宋末元初","汪元量","妾初未嫁时，晨夕深闺中。年当十五馀，颜色如花红。千里远结婚，出门山重重。与君盛容饰，一笑开芙蓉。君不顾妾色，剑气干长虹。耿耿丈夫□，□□天下雄。结发未逾载，倏然各西东。妾独□□□，□养姑与翁。姑翁去年春，长梦随飘风。思君□□□，音信安可通。谅无双飞翼，焉得长相从。自服嫁时衣，荆钗淡为容。誓以守贞洁，与君生死同。君当立高节，杀身以为忠。岂无春秋笔，为君纪其功。"
"居延","宋末元初","汪元量","忆昔苏子卿，持节入异域。淹留十九年，风霜毒颜色。啮毡曾牧羝，跣足涉沙碛。日夕思汉君，恨不生羽翼。一朝天气清，持节入汉国。胤子生别离，回视如块砾。丈夫抱赤心，安肯泪沾臆。"
"居拟苏武 其四","宋末元初","汪元量","皎皎云间月，灼灼我室闾。酣歌美长夜，清辉丽高隅。征夫许报国，将使万里途。是时吹寒风，晨起驱行车。仰视天文乖，俯视长江殊。良友惜远别，执手相踟蹰。清时不屡好，嘉会难再娱。万里一失所，中道将何如。愿子著明誓，善保千金躯。"
"居拟苏武 其三","宋末元初","汪元量","结发为新婚，恩爱相匹俦。欢乐殊未已，征夫忽西游。中夜起彷徨，仰视天汉流。众星正纵横，皓月澄中州。明发临古道，古道何悠悠。生死从此辞，握手泪不收。勉哉惜芳姿，毋使怀百忧。丈夫抱赤心，妇女安可留。"
"居拟苏武 其二","宋末元初","汪元量","黄鹤一远举，千年方始归。众鸟念其群，哀鸣亦相依。彼美双鸳鸯，一旦生乖离。幸有盈尊酒，聊以与子违。请歌远游吟，慷慨声以悲。清商咽丝竹，激烈怆复悽。行人不可留，万里将何之。念子日已远，会念未有期。俛首长叹息，泪下沾我衣。安得生羽翰，与子成双飞。"
"居拟苏武 其一","宋末元初","汪元量","棠棣本同根，芳葩亦相联。谁谓忽远役，怀抱无由宣。况我骨肉亲，与子枝叶连。昔为双飞凫，今为孤飞鸢。徘徊复彷徨，感激涕泗涟。道路阻且远，四海霏尘烟。鹡鸰恐失群，绕树何翩翩。我有一斗酒，可以同笑言。去去从此辞，努力云中鞭。"
"泸州","宋末元初","汪元量","复作泸州去，轻舟疾复徐。峡深藏虎豹，谷暗隐樵渔。西望青羌远，南瞻白帝迂。晴岚侵簟枕，寒露湿衣裾。野沼荷将尽，山园荔已疏。长官相见后，置酒斫鲸鱼。"
"剑门","宋末元初","汪元量","剑门崔嵬若相抗，云栈萦回千百丈。石角钩连皆北向，失势一落心胆丧。侧身西望不可傍，猛虎毒蛇相下上。安得朱亥袖椎来，为我碎打双叠嶂。"
"南归对客","宋末元初","汪元量","北行十三载，痴懒身羁孤。勒马向天山，咄咄空踟蹰。穷阴六月内，白雪飞穹庐。冷气刺骨髓，寒风割肌肤。饥餐枣与栗，渴饮酪与酥。弃置勿复言，言之则成迂。前年走河北，荆榛郁丘墟。夜宿古战场，鬼物声呜呜。去年及淮南，黄尘翳行裾。长流漂白骨，满目皆畏途。今年归湖山，乔木依故居。堂前双老亲，粲粲色敷腴。壁间岂无琴，床头亦有书。友朋日过从，可嬉仍可娱。开轩耿晴色，梅花绕庭除。呼儿斫海鲸，新篘酒盈壶。偶尔得生还，相对真梦如。万事一画饼，百年捋髭须。向来误儒冠，今也无壮图。且愿休王师，努力加饭蔬。"
"客感和林石田","宋末元初","汪元量","细柳和烟舞湿云，落花随水送归春。门东□□□应噪，江上白鸥谁肯驯。朱子不仁唐逆贼，□□□□诳汉忠。离亭一笛悲风急，君赋秦州□□□。"
"幽州月夜酒边赋西湖月","宋末元初","汪元量","西湖月，光皎洁，曾照钱王九重阙。钱王歌舞恋春风，月亦有情光不歇。一朝歌舞成尘土，断础荒宫走狐兔。月亦伤心不肯明，人亦吞声泪如雨。西湖月，几度圆，几度缺。人生南北岐路多，几度相逢几度别。去年月圆时，我在西湖十里荷花香，□□月吞酒卮。今年月缺时，我在燕山万里来□□，□酒招月来。劝月酒一杯，我酒饮尽□□□□□□饮，胡为乎来哉。停杯问月月变色，嫌□□□□□窄。人生如白驹之过隙，若不痛饮真可惜。□□□物如流水，何如月照金樽里。首阳二子忍□□，□丘盗蹠成蝼蚁。我有长鲸吸川口，倒挽银河添我酒。我酒千年饮不乾，月光与我长相守。酒酣拔剑斫地歌，钱王宫阙生白波。西湖月，光更多，有酒不饮将如之何。"
"幽州城南江乡园","宋末元初","汪元量","幽州城南花满溪，秋千摇飏高复低。吹笙击鼓园之西，金鞍马踏芳草堤。花娘满眼歌声齐，今日烂醉归去兮。"
"幽州除夜醉歌","宋末元初","汪元量","燕姬压酒春宵永，列炬摇光拂红影。银鸭香烘云母屏，绮窗绣阁流芳馨。脆管声含兰气娇，凤钗拖颈乌云飘。锦瑟无端促弦急，纤蛾敛翠翻成泣。雕笼啁哳鸡鸣早，一笑红颜镜中老。"
"昝元帅相拉浣花溪泛舟","宋末元初","汪元量","行都元帅千蹄马，腰佩角弓箭盈把。浣花溪头具小舟，击鼓吹箫行酒斝。舞腰袅娜锦缠头，风吹金缕随东流。公孙弟子背面笑，拔剑一击蛟龙愁。万里桥西有茅屋，杜子当年来卜筑。湘江一醉不复归，四松寂寞擎寒玉。"
"昝相公送锦被","宋末元初","汪元量","蜀都府主迎宾客，赠我蜀锦三百尺。美人蔌蔌弄金梭，鸳鸯机上初成疋。繁花乱蕊皆同心，艳蘖中含杜鹃血。玉妃如霜姑射仙，金刀剪破云霞缬。为我裁成合欢被，细意密缝无线迹。道人把玩色相射，银海光摇泪珠滴。却忆故家初破时，绣龙画雉如砂石。绮窗窈窕花离离，红妆万镜娇无力。百幅锦帆风不动，绿湿红鲜荡春碧。纷华过眼一梦如，蜀锦吴绫复何益。白茅安用红锦包，虎皮难以裹羊质。只今卷锦还府主，心地了然无得失。铜壶漏断银缸灭，昆崙影转初三月。道人坐久闻妙香，纸帐蒲团自清绝。"
"昝相公席上","宋末元初","汪元量","燕云远使栈云间，便遣郫筒助客欢。闪闪白鱼来丙穴，绵绵紫鹤出巴山。神仙缥缈艳金屋，城郭繁华号锦官。万里桥西一回首，黑云遮断剑门关。"
"昭君墓","宋末元初","汪元量","一昔王昭君，远嫁单于去。上马出宫门，琵琶语如诉。昔为汉宫妃，今作胡虏妇。别来岁月深，竟入泉下路。还知身后名，青草覆孤墓。"
"眉州借景亭","宋末元初","汪元量","巍亭借景引壶觞，元祐诗人翰墨香。苍峡雷霆龙意气，碧崖烟雨豹文章。隔邻修竹娟娟静，夹道枯桑冉冉黄。水泛帘栊檐影倒，风吹城堞角声长。巴童结束歌仍俊，蜀女腰肢舞亦狂。千古相望翁季在，眉山草木有辉光。"
"草地","宋末元初","汪元量","龌龊复龌龊，昔闻今始见。一月不梳头，一月不洗面。饥则嚼乾粮，渴则啖雪片。困来卧毡房，重裘颇相恋。故衣连百结，虮虱似珠串。平明猎阴山，鹰犬逐人转。呱呱冻欲僵，老娃泪如霰。忽有使臣来，宣赐尚方膳。"
"草地寒甚毡帐中读杜诗","宋末元初","汪元量","少年读杜诗，颇厌其枯槁。斯时熟读之，始知句句好。书生挟蠹鱼，流行万里道。朱颜日以衰，玄发日已老。耿耿不圆卿，宁方自为皂。举目无寸亲，忧伤入怀抱。炎天冷如冰，碛地不生草。我马跑沙石，我饥面苍昊。人马不相离，冻死俱未保。何当回白日，阴云尽一扫。"
"闻父老说兵","宋末元初","汪元量","昔闻天兵入西蜀，鞞鼓乱挝裂岩谷。金鞍战马踏云梯，日射旌旗红簌簌。黑雾压城尘涨天，西方杀气成愁烟。钓鱼台畔古战场，六军战血平三川。天寒日落愁无色，将军一剑万人敌。妇女多在官军中，兵气不扬长太息。"
"浮丘道人招魂歌 其七","宋末元初","汪元量","有女有女清且淑，学母晓妆颜如玉。忆昔狼狈走空谷，不得还家收骨肉。关河丧乱多杀戮，白日驱人夜烧屋。一双白璧委沟渎，日暮潜行向天哭。呜呼七歌兮歌不足，魂招不来泪盈掬。"
"浮丘道人招魂歌 其六","宋末元初","汪元量","有子有子衣裳单，皮肉冻死伤其寒。蓬空煨烬不得安，叫怒索饭饥无餐。乱离走窜千里山，荆棘蹲坐肤不完。失身被系泪不乾，父闻此语摧心肝。呜呼六歌兮歌欲残，魂招不来心鼻酸。"
"浮丘道人招魂歌 其三","宋末元初","汪元量","有弟有弟隔风雪，音信不通雁飞绝。独处空庐坐缧绁，短衣冻指不能结。天生男儿硬如铁，白刃飞空肢体裂。此时与汝成永诀，汝于何处收兄骨。呜呼三歌兮歌声咽，魂招不来泪流血。"
"浮丘道人招魂歌 其一","宋末元初","汪元量","有客有客浮丘翁，一生能事今日终。齧毡雪窖身不容，寸心耿耿摩苍空。睢阳临难气塞充，大呼南八男儿忠。我公就义何从容，名垂竹帛生英雄。呜呼一歌兮歌无穷，魂招不来何所从。"
"浮丘道人招魂歌 其五","宋末元初","汪元量","有妻有妻不得顾，饥走荒山汗如雨。一朝中道逢狼虎，不肯偷生作人妇。左掖虞姬右陵母，一剑捐身刚自许。天上地下吾与汝，夫为忠臣妻烈女。呜呼五歌兮歌声苦，魂招不来在何所。"
"浮丘道人招魂歌 其九","宋末元初","汪元量","有官有官位卿相，一代儒宗一敬让。家亡国破身漂荡，铁汉生擒今北向。忠肝义胆不可状，要与人间留好样。惜哉斯文天已丧，我作哀章泪悽怆。呜呼九歌兮歌始放，魂招不来默惆怅。"
"浮丘道人招魂歌 其二","宋末元初","汪元量","有母有母死南国，天气黯淡杀气黑。忍埋玉骨崖山侧，蓼莪劬劳泪沾臆。孤儿以忠报罔极，拔舌剖心命何惜。地结苌弘血成碧，九泉见母无言责。呜呼二歌兮歌复忆，魂招不来长叹息。"
"浮丘道人招魂歌 其八","宋末元初","汪元量","有诗有诗吟啸集，纸上飞蛇喷香汁。杜陵宝唾手亲拾，沧海月明老珠泣。天地长留国风什，鬼神护呵六丁立。我公笔势人莫及，每一呻吟泪痕湿。呜呼八歌兮歌转急，魂招不来风习习。"
"浮丘道人招魂歌 其四","宋末元初","汪元量","有妹有妹天一方，良人去后逢此殃。黄尘暗天道路长，男呻女吟不得将。汝母已死埋炎荒，汝兄跣足行雪霜。万里相逢泪滂滂，惊定拭泪还悲伤。呜呼四歌兮歌欲狂，魂招不来归故乡。"
"读文山诗藁","宋末元初","汪元量","一朝禽瘴海，孤影落穷荒。恨极心难雪，愁浓鬓易霜。燕荆歌易水，苏李泣河梁。读到艰难际，梅花铁石肠。"
"贾魏公府 其三","宋末元初","汪元量","湖边不见碾香车，断珥遗钿满路涂。门径风轻飞野马，亭台火尽及池鱼。海棠花下生青杞，石竹丛边出紫苏。却忆相公游赏日，三千卫士立阶除。"
"贾魏公府 其二","宋末元初","汪元量","重门犹钉旧桃牌，惆怅行人去不回。万种好花环曲径，一泓流水绕香阶。高台已见胡羊走，乔木惟闻蜀鸟哀。檐外竹梅森似束，邻翁时剪作烧柴。"
"贾魏公府 其一","宋末元初","汪元量","葛岭当年宰相家，游人不敢此行过。柳阴夹道莺成市，花影压阑蜂闹衙。六载襄阳围已解，三更鲁港事如何。栋梁今日皆焦土，新有园丁种火麻。"
"通州道中","宋末元初","汪元量","一片秋云妒太虚，穷荒漠漠走群狐。西瓜黄处藤如织，北枣红时树若屠。雪塞捣砧人戍远，霜营吹角客愁孤。几回兀坐穹庐下，赖有葡萄酒熟初。"
"钱塘歌","宋末元初","汪元量","钱塘江上龙光死，钱王宫阙今如此。白发宫娃作远游，漠漠平沙千万里。西北高楼白云齐，欲落未落日已低。古人不见今人去，江水东流乌夜啼。"
"阆州","宋末元初","汪元量","阆州城南海棠溪，客子不可无新诗。正嫌风搅浪花碎，更被雨冲云叶垂。野鸥出没底心性，山禽飞舞犹威仪。江南或问阆州景，锦屏山水天下奇。"
"望海楼独立","宋末元初","汪元量","风吹腥气满楼台，独倚阑干十二回。天入越江龙逝去，雨昏吴市燕飞来。旌旗闪闪千帆过，帘幕重重一笛哀。惆怅玉环何处在，海棠犹自向人开。"
"涿州","宋末元初","汪元量","泸沟桥下水泠泠，落木无边秋正清。牛马乱铺黄帝野，鹰鹯高摩涿州城。柳亭日射旌旗影，花馆风传鼓吹声。归客偶然舒望眼，酒边触景又诗成。"
"绵州","宋末元初","汪元量","绵州八月秋气深，芙蓉溪上花阴阴。使君唤船复载酒，书生快意仍长吟。击鼓吹笙欢客饮，脱巾露发看日沈。归来不知其所往，但见月高松树林。"
"麻姑仙坛歌","宋末元初","汪元量","麻姑飘飘出烟雾，红尾凤飞骑不住。青城山高风露寒，佩环挂著山花树。花雾濛濛香湿衣，一点柔红泻香露。群仙行酒擘麒麟，玉盌金盘间犀箸。琼璈铁笛含氤氲，二十三弦语幽素。琼台宴罢醉不归，月出昆崙天未曙。青衣结束金丝蕊，鹤扇双行引归路。白云叠叠水潺潺，神仙窟宅知何处。"
"彭州歌 其一","宋末元初","汪元量","彭州昔号小成都，城市繁华锦不如。尚有遗儒头雪白，见人犹自问诗书。"
"湘夫人祠","宋末元初","汪元量","舟维古渡小从容，二女含嚬媚晚风。野庙半间蒙薜荔，湘江两岸泣芙蓉。玉台有镜蝌铭古，锦瑟无弦雁柱空。行近祠南默惆怅，倚筇江上数青峰。"
"焦山","宋末元初","汪元量","焦山寺里白云堆，百尺危楼百尺台。持咒圣僧漂海去，寻诗閒客渡江来。雷轰古树蜈公出，日转虚檐燕子回。案上楞严都好在，昆明又见有新灰。"
"短歌","宋末元初","汪元量","腰宝剑，背瑶琴，燕云万里金门深。斩邪诛佞拱北极，阜财解愠歌南音。驾骅骝，御狐貉。度关山，望河洛。况是东南宇宙窄，桑田变海风涛恶。劝君一醉千日醒，世事花开又花落。"
"越州歌二十首 其十七","宋末元初","汪元量","鳌山灯月照人嬉，宣德门前万玉姬。记得那年三五夜，快行擎驾倒行归。"
"越州歌二十首 其十一","宋末元初","汪元量","集芳园里策奇功，丞相南行面发红。留得紫绵三百曲，风吹雨打并成空。"
"越州歌二十首 其一","宋末元初","汪元量","淮南西畔草离离，万楫千艘水上飞。旗帜蔽江金鼓震，伯颜丞相过江时。"
"嵩山 其一","宋末元初","汪元量","客行天地中，嵩峰何突兀。鸟道阻且修，马烦行复歇。一入玉女窗，便觉幽兴发。好鸟鸣嘤嘤，细草乱如发。石城荫青松，琼壁白喷雪。中有神圣居，飞甍半摧折。宝绘翳苔莓，古碑字亦灭。莫辩千载事，焉能踏仙辙。徒有感慨怀，脉脉泪不绝。"
"嵩山 其二","宋末元初","汪元量","行行太室峰，秋声若鸣镝。流目瞩崎岖，蓬莱应咫尺。上有神仙区，下有穆王宅。徘徊复徘徊，泫然感畴昔。八骏不重来，秋山空月白。安得会璆韶，共作瑶池客。"
"慈元殿赐牡丹","宋末元初","汪元量","九重羯鼓声动地，万年枝上回春意。天遣姮娥散一枝，一枝先到山人家。焚香再拜皋国色，雨露沾濡知帝力。我愿人间春不老，长对此花颜色好。"
"蜀相庙","宋末元初","汪元量","我谒武侯祠，阴廊草凄凄。当时南阳结庐学龙卧，深山大泽无人知。胡为蜀先主，三顾前致辞。欲烦恢复天下计，先生筹策天下奇。浩然出山来，凛凛虎豹姿。乘时既得人，上曰真吾师。已晓关与张，二子不复疑。孤有孔明在军中，如龙有水相因依。历数既有归，破贼当自兹。可怜复汉社稷心未已，当时三峡图垒空巍巍。先生有才过曹丕，中原恢复未可知。惜哉军务劳，一心死无私。出师一表如皎日，千古万古鸿名垂。"
"锦城秋暮海棠","宋末元初","汪元量","锦城海棠妙无比，秋光染出胭脂蕊。日照殷红如血鲜，箭砂妆粒真珠子。玉环著酒睡初觉，脸薄粉香泪如洗。绛纱穿露水晶圆，笑杀荷花守红死。蜀乡海棠根本别，有色有香成二美。春花开残秋复花，簸弄东君权不已。锦袍公子汗血驹，宾客諠哗间朱紫。有酒如池肉如山，银烛千条照罗绮。萧娘十八青丝发，手把金钟歌皓齿。神仙艳骨世所无，歌声直入青云里。江南倦客惨不乐，鸣笛哀筝乱人耳。干戈满地行路难，屏里吴山数千里。遥怜花国化青芜，浪蕊浮花敢欣喜。草堂无诗花无德，窃号花仙宁不耻。春花撩乱亦可怜，秋花烂熳何为尔。花前妙舞曲未终，红雪纷纷落流水。薄命佳人只土尘，抛杯拔剑长歌起。"
"斡鲁垛观猎","宋末元初","汪元量","黑风满天红日出，千里万里栖寒烟。快鹰已落蓟水畔，猎马更在燕山前。白旄黄钺左右绕，毡房殿帐东西旋。海青眇然从此去，天鹅正坠阴崖巅。"
"豫章驿","宋末元初","汪元量","豫章门外尽青原，高阁临江喜尚存。莺舌澜翻嘲鹤静，鸥心恬淡厌蛙喧。绿波淼淼投书渚，翠竹森森写韵轩。约客不来人已远，满天风雨又黄昏。"
"寰州道中","宋末元初","汪元量","穷荒六月天，地有一尺雪。孤儿可怜人，哀哀泪流血。书生不忍啼，尸坐愁欲绝。鼙鼓夜达明，角笳竞于邑。此时入骨寒，指堕肤亦裂。万里不同天，江南正炎热。"
"燕歌行","宋末元初","汪元量","北风刮地愁云彤，草木烂死黄尘蒙。挝鞞伐鼓声鼕鼕，金鞍铁马摇玲珑。将军浩气吞长虹，幽并健儿胆力雄。战车轧轧驰先锋，甲戈相拨声摩空。雁行鱼贯弯角弓，披霜踏雪渡海东。斗血浸野吹腥风，捐躯报国效死忠。鼓衰矢竭谁收功，将军卸甲入九重。锦袍宣赐金团龙，天子锡宴葡萄宫。烹龙炰鸾割驼峰，紫霞潋滟琉璃钟。天颜有喜春融融，乞与窈窕双芙蓉。虎符腰佩官益穹，归来贺客皆王公。戟门和气春风中，美人左右如花红。朝歌夜舞何时穷，岂知沙场雨湿悲风急，冤魂战鬼成行泣。"
"夔门","宋末元初","汪元量","赤甲山连白帝山，三巴三峡百牢关。孤舟行客愁无那，十二峰前十二滩。"
"月夜听琴","宋末元初","汪元量","如此良夜，秋空月圆。君弹山鬼，我拊水仙。"
"黄州江下","宋末元初","汪元量","黄州渡口，赤壁矶头。冷风凄雨，一叶扁舟。"
"答开先老子万一山","宋末元初","汪元量","庐山五老，招我此行。我琴不鼓，无亏无成。"
"自笑","宋末元初","汪元量","释氏掀天官府，道家随世功名。俗子执鞭亦贵，书生无用分明。"
"别杨驸马","宋末元初","汪元量","去去马空冀北，行行鹤度辽东。弹铗三千客里，囊锥十九人中。杜子肯依严武，孔融不下曹公。南八男儿如此，杀身方是英雄。"
"汴都纪行","宋末元初","汪元量","寻僧入相国寺，领客过太师桥。行到汴堤西畔，柳阴阴处鱼跳。"
"读史","宋末元初","汪元量","饿死首阳二子，偷生商岭四翁。刘项称王称霸，关张无命无功。"
"清明","宋末元初","汪元量","避难不知寒食，和愁又过清明。都下纷纷跃马，湖边恰恰啼莺。"
"衡山道中寄平远赵宣慰","宋末元初","汪元量","回雁峰前问讯，楚江几度兰香。望美人兮何许，水云隔断潇湘。"
"一剪梅 怀旧","宋末元初","汪元量","十年愁眼泪巴巴。今日思家，明日思家。一团燕月照窗纱，楼上胡笳，塞上胡笳。玉人劝我酌流霞。急捻琵琶，缓捻琵琶。一从别后各天涯，欲寄梅花，莫寄梅花。"
"人月圆","宋末元初","汪元量","钱塘江上春潮急，风卷锦帆飞。不堪回首，离宫别馆，杨柳依依。蓟门听雨，燕台听雪，寒入宫衣。娇鬟慵理，香肌瘦损，红泪双垂。"
"卜算子 河南送妓移居河西","宋末元初","汪元量","我向河南来，伊向河西去。客里相逢只片时，无计留伊住。去住总由伊，莫把眉头聚。安得并州快剪刀，割断相思路。"
"六州歌头 江都","宋末元初","汪元量","绿芜城上，怀古恨依依。淮山碎。江波逝。昔人非。今人悲。惆怅隋天子。锦帆里。环朱履。丛香绮。展旌旗。荡涟漪。击鼓挝金，拥琼璈玉吹。恣意游嬉。斜日晖晖。乱莺啼。销魂此际。君臣醉。貔貅弊。事如飞。山河坠。烟尘起。风凄凄。雨霏霏。草木皆垂泪。家国弃。竟忘归。笙歌地。欢娱地。尽荒畦。惟有当时皓月，依然挂、杨柳青枝。听堤边渔叟，一笛醉中吹。兴废谁知。"
"凤鸾双舞","宋末元初","汪元量","慈元殿、薰风宝鼎，喷香云飘坠。环立翠羽，双歌丽调，舞腰新束，舞缨新缀。金莲步、轻摇彩凤儿，翩翻作戏。便似月里仙娥谪来，人间天上，一番游戏。圣人乐意。任乐部、箾韶声沸。众妃欢也，渐调笑微醉。竞奉霞觞，深深愿、圣母寿如松桂。迢递。更万年千岁。"
"天香","宋末元初","汪元量","迟日侵阶，和风入户，朱弦欲奏还倦。一幅鸾笺，五云飞下，赐予内家琴苑。音随指动，犹彷佛、虞薰再见。妙处谁能解心，和平自无哀怨。猩罗帕封古洗，有龙涎、渗花千片。骤睹瑶台清品，眼明如电。爇白桐窗竹几，渐缕缕腾腾细成篆。就祝金闺，天长地远。"
"太常引 四月初八日庆六十","宋末元初","汪元量","广寒宫殿五云边。看天上、烛金莲。香袅御炉烟。拥彩仗、千官肃然。世间王母，月中仙子，花甲一周天。乐指沸华年，更福寿，千年万年。"
"忆王孙 其四","宋末元初","汪元量","阵前金甲受降时。园客争偷御果枝。白发宫娃不解悲。理征衣。一片春帆带雨飞。"
"忆王孙 其二","宋末元初","汪元量","吴王此地有楼台。风雨谁知长绿苔。半醉闲吟独自来。小徘徊。惟见江流去不回。"
"忆王孙 其三","宋末元初","汪元量","长安不见使人愁。物换星移几度秋。一自佳人坠玉楼。莫淹留。远别秦城万里游。"
"忆王孙 其七","宋末元初","汪元量","上阳宫里断肠时。春半如秋意转迷。独坐纱窗刺绣迟。泪沾衣。不见人归见燕归。"
"忆王孙 其九","宋末元初","汪元量","五陵无树起秋风。千里黄云与断蓬。人物萧条市井空。思无穷。惟有青山似洛中。"
"忆王孙 其五","宋末元初","汪元量","鹧鸪飞上越王台。烧接黄云惨不开。有客新从赵地回。转堪哀。岩畔古碑空绿苔。"
"忆王孙 其八","宋末元初","汪元量","华清宫树不胜秋。云物凄凉拂曙流。七夕何人望斗牛。一登楼。水远山长步步愁。"
"忆王孙 其一 集句数首，甚婉娩，情至可观","宋末元初","汪元量","汉家宫阙动高秋。人自伤心水自流。今日晴明独上楼。恨悠悠。白尽梨园子弟头。"
"忆王孙","宋末元初","汪元量","茫茫苦海两无边。无限迷鱼戏黑渊。我掷金钩钓有缘。线儿牵。引上神舟采玉莲。"
"忆王孙 其六","宋末元初","汪元量","离宫别苑草萋萋。对此如何不泪垂。满槛山川漾落晖。昔人非。惟有年年秋雁飞。"
"忆王孙","宋末元初","汪元量","修行谁会把心降。赤凤驱将饮碧江。调引婴娇笑舞双。剔银缸。物物头头现晓窗。"
"忆秦娥 其六","宋末元初","汪元量","如何说。人生自古多离别。多离别。年年辜负，海棠时节。娇娇独坐成愁绝。胡笳吹落关山月。关山月。春来秋去，几番圆缺。"
"忆秦娥 其五","宋末元初","汪元量","风声恶。个人蕉萃凭高阁。凭高阁。相思无尽，泪珠偷落。锦书欲寄鸿难托。那堪更听边城角。边城角。又添烦恼，又添萧索。"
"忆秦娥 其七","宋末元初","汪元量","马萧萧。燕支山中风飘飘。风飘飘。黄昏寒雨，直是无憀。玉人何处教吹箫。十年不见心如焦。心如焦。彩笺难寄，水远山遥。"
"忆秦娥 其二","宋末元初","汪元量","雪霏霏。蓟门冷落人行稀。人行稀。秦娥渐老，着破宫衣。强将纤指按金徽。未成曲调心先悲。心先悲。更无言语，玉箸双垂。"
"忆秦娥 其一","宋末元初","汪元量","笑盈盈。晓妆扫出长眉青。长眉青。双开雉扇，六曲鸳屏。少年心在尚多情。酒边银甲弹长筝。弹长筝。碧桃花下，醉到三更。"
"忆秦娥 其三","宋末元初","汪元量","天沉沉。香罗拭泪行穷阴。行穷阴。左霜右雪，冷气难禁。几回相忆成孤斟。塞边鞞鼓愁人心。愁人心。北鱼南雁，望到而今。"
"忆秦娥 其四","宋末元初","汪元量","水悠悠。长江望断无归舟。无归舟。欲携斗酒，怕上高楼。当年出塞拥貂裘。更听马上弹箜篌。弹箜篌。万般哀怨，一种离愁。"
"水龙吟 淮河舟中夜闻宫人琴声","宋末元初","汪元量","鼓鞞惊破霓裳，海棠亭北多风雨。歌阑酒罢，玉啼金泣，此行良苦。驼背模糊，马头匼匝，朝朝暮暮。自都门燕别，龙艘锦缆，空载得、春归去。目断东南半壁，怅长淮、已非吾土。受降城下，草如霜白，凄凉酸楚。粉阵红围，夜深人静，谁宾谁主。对渔灯一点，羁愁一搦，谱琴中语。"
"长相思 越上寄雪江","宋末元初","汪元量","吴山深。越山深。空谷佳人金玉音。有谁知此心。夜沈沈。漏沈沈。闲却梅花一曲琴。月高松竹林。"
"四犯剪梅花 宫人鼓瑟奏霓裳曲","宋末元初","汪元量","绿荷初展。海榴花半吐，绣帘高卷。整顿朱弦，奏霓裳初遍，音清意远。恍然在广寒宫殿，窈窕柔情，绸缪细意，闲愁难剪。曲中似哀似怨。似梧桐叶落，秋雨声颤。岂待闻铃，自泪珠如霰。春纤罢按，早心已笑慵歌懒。脉脉凭栏，槐阴转午，轻摇歌扇。"
"汉宫春 春苑赏牡丹","宋末元初","汪元量","玉砌雕栏。见吴宫西子，一笑嫣然。舞困人间半亸，艳粉争妍。珠帘尽卷，看人间、金屋神仙。歌队里，霞裾袅娜，百般娇态堪怜。别有一枝仙种，更同心并蒂，来奉君筵。猩蜃若教解语，曲谱应传。柘黄独步，昼笼睛，锦幄张天。试剪插，金瓶千朵，醉时细看婵娟。"
"玉楼春 其二 赋双头牡丹","宋末元初","汪元量","帝乡春色浓于雾。谁遣双环堆绣户。金张公子总封侯，姚魏弟兄皆列土。碧纱窗下修花谱。交颈鸳鸯娇欲语。绛绡新结转官球，桃李仆奴何足数。"
"玉楼春 其一 度守悯忌长春宫斋醮","宋末元初","汪元量","咸淳十载聪明帝。不见宋家陵寝废。暂离绛阙九重天，飞过黄河千丈水。长春宫殿仙璈沸。嘉会今辰为悯忌。小儒百拜酹霞觞，寡妇孤儿流血泪。"
"传言玉女 钱塘元夕","宋末元初","汪元量","一片风流，今夕与谁同乐。月台花馆，慨尘埃漠漠。豪华荡尽，只有青山如洛。钱塘依旧，潮生潮落。万点灯光，羞照舞钿歌箔。玉梅消瘦，恨东皇命薄。昭君流泪，手捻琵琶弦索。离愁聊寄，画楼哀角。"
"好事近 浙江楼闻笛","宋末元初","汪元量","独倚浙江楼，满耳怨笳哀笛。犹有梨园声在，念那人天北。海棠憔悴怯春寒，风雨怎禁得。回首华清池畔，渺露芜烟荻。"
"金人捧露盘 越州越王台","宋末元初","汪元量","越山云，越江水，越王台。个中景、尽可徘徊。凌高放目，使人胸次共崔嵬。黄鹂紫燕报春晚，劝我衔杯。古时事，今时泪，前人喜，后人哀。正醉里、歌管成灰。新愁旧恨，一时分付与潮回。鹧鸪啼歇夕阳去，满地风埃。"
"柳梢青 湖上和徐雪江","宋末元初","汪元量","滟滟平湖，双双画桨，小小船儿。袅袅珠歌，翩翩翠舞，续续弹丝。山南山北游□，看十里、荷花未归。缓引壶觞，个人未醉，要我吟诗。"
"洞仙歌 毗陵赵府，兵后僧多占作佛屋","宋末元初","汪元量","西园春暮。乱草迷行路。风卷残花堕红雨。念旧巢燕子，飞傍谁家，斜阳外、长笛一声今古。繁华流水去。舞歇歌沈，忍见遗钿种香土。渐橘树方生，桑枝才长，都付与、沙门为主。便关防、不放贵游来，又突兀梯空，楚王宫宇。"
"琴调相思引 越上赏花","宋末元初","汪元量","晓拂菱花巧画眉。猩罗新剪作春衣。恐春归去，无处看花枝。已恨东风成去客，更教飞燕舞些时。惜花人醉，头上插花归。"
"唐多令 吴江中秋","宋末元初","汪元量","莎草被长洲。吴江拍岸流。忆故家、西北高楼。十载客窗憔悴损，搔短鬓、独悲秋。人在塞边头。断鸿书寄不。记当年、一片闲愁。舞罢羽衣尘满面，谁伴我、广寒游。"
"莺啼序 宫中新进黄莺","宋末元初","汪元量","檀栾宫墙数仞，敞朱帘绣户。正春暖、飘拂和风，衮入红尘香雾。见丝柳青青，袅娜如学宫腰舞。有黄莺、恰恰飞来，一梭金羽。小巧身儿，锦心绣口，圆滑遽如许。避人，渐飞入琼林藏身，桃杏深处。对银屏、珠圆翠陈，隔叶底、恣歌金缕。忽群妃，拍手惊飞，奋然高举。晓来雨湿，花娜柳垂，误投罗网去。缓缓访、六宫寻问，玉纤争握。放入金笼，眼娇眉妩。身如旅琐，无心求友。烟窗分影光阴里，听蛮声，似怨还如诉。青山隔断，红妆满眼，谁怜一匊。幽恨难吐，沉香拂拂。亭北阑干，已得君王顾。但暗忆、西湖美景，雨色晴光，入翠穿红，巧转娇语。莺莺休怨天家，已赠金衣公子。生前号这恩荣，物类将何补。娇黄白奏词臣，为尔翻成，太平乐府。"
"莺啼序 重过金陵","宋末元初","汪元量","金陵故都最好，有朱楼迢递。嗟倦客、又此凭高，槛外已少佳致。更落尽梨花，飞尽杨花，春也成憔悴。问青山、三国英雄，六朝奇伟。麦甸葵丘，荒台败垒。鹿豕衔枯荠。正朝打孤城，寂寞斜阳影里。听楼头、哀笳怨角，未把酒、愁心先醉。渐夜深，月满秦淮，烟笼寒水。凄凄惨惨，冷冷清清，灯火渡头市。慨商女不知兴废。隔江犹唱庭花，馀音亹亹。伤心千古，泪痕如洗。乌衣巷口青芜路，认依稀、王谢旧邻里。临春结绮。可怜红粉成灰，萧索白杨风起。因思畴昔，铁索千寻，谩沈江底。挥羽扇、障西尘，便好角巾私第。清谈到底成何事。回首新亭，风景今如此。楚囚对泣何时已。叹人间、今古真儿戏。东风岁岁还来，吹入钟山，几重苍翠。"
"婆罗门引 四月八日谢太后庆七十","宋末元初","汪元量","一生富贵，岂知今日有离愁。锦帆风力难收。望断燕山蓟水，万里到幽州。恨病馀双眼，冷泪交流。行年已休，岁七十、又平头。梦破银屏金屋，此意悠悠。几度见青冢，虚名不足留。且把酒、细听箜篌。"
"惜分飞 歌楼别客","宋末元初","汪元量","燕子留君君欲去。征马频嘶不住。握手空相觑。泪珠成缕。眉峰聚。恨入金徽孤凤语。愁得文君更苦。今夜西窗雨。断肠能赋。江南句。"
"望江南 幽州九日","宋末元初","汪元量","官舍悄，坐到月西斜。永夜角声悲自语，客心愁破正思家。南北各天涯。肠断裂，搔首一长嗟。绮席象床寒玉枕，美人何处醉黄花。和泪捻琵琶。"
"眼儿媚","宋末元初","汪元量","记得年时赏荼蘼。蝴蝶满园飞。一双宝马，两行箫管，月下扶归。而今寂寞人何处，脉脉泪沾衣。空房独守，风穿帘子，雨隔窗儿。"
"疏影 西湖社友赋红梅，分韵得落字","宋末元初","汪元量","虬枝茜萼。使轻盈态度，香透帘幕。净洗铅华，浓抹胭脂，风前伴我孤酌。诗翁瘦硬□□□，断不被、春风熔铄。有陇头、折赠殷勤，又恐暮笳吹落。寂寞。孤山月夜，玉人万里外，空想前约。雁足书沈，马上弦哀，不尽寒阴砂漠。昭君滴滴红冰泪，但顾影、未忺梳掠。等恁时、环佩归来，却慰此况萧索。"
"暗香","宋末元初","汪元量","馆娃艳骨。见数枝雪里，争开时节。底事化工，著衣阳和暗偷泄。偏把红膏染质，都点缀、枝头如血。最好是、院落黄昏，压栏照水清绝。风韵自迥别。谩记省故家，玉手曾折。翠条袅娜，犹学宫妆舞残月。肠断江南倦客，歌未了、琼壶敲缺。更忍见，吹万点、满庭绛雪。"
"满江红 吴江秋夜","宋末元初","汪元量","一个兰舟，双桂桨、顺流东去。但满目、银光万顷，凄其风露。渔火已归鸿雁汊，棹歌更在鸳鸯浦。渐夜深、芦叶冷飕飕，临平路。吹铁笛，鸣金鼓。丝玉脍，倾香醑。且浩歌痛饮，藕花深处。秋水长天迷远望，晓风残月空凝伫。问人间、今夕是何年，清如许。"
"满江红 其二 吴山","宋末元初","汪元量","一霎浮云，都掩尽、日无光色。遥望处、浮图对峙，梵王新阙。燕子自飞关北外，杨花闲度楼西侧。慨金鞍、玉勒早朝人，经年歇。昭君去，空愁绝。文姬去，难言说。想琵琶哀怨，泪流成血。蝴蝶梦中千种恨，杜鹃声里三更月。最无情、鸿雁自南飞，音书缺。"
"满江红 其一 和王昭仪韵","宋末元初","汪元量","天上人家，醉王母、蟠桃春色。被午夜、漏声催箭，晓光侵阙。花覆千官鸾阁外，香浮九鼎龙楼侧。恨黑风、吹雨湿霓裳，歌声歇。人去后，书应绝。肠断处，心难说。更那堪杜宇，满山啼血。事去空流东汴水，愁来不见西湖月。有谁知、海上泣蝉娟，菱花缺。"
"瑞鹧鸪","宋末元初","汪元量","内家雨宿日辉辉。夹遥桃花张锦机。黄纛软舆抬圣母，红罗凉伞罩贤妃。龙舟缥缈摇红影，羯鼓喧哗撼绿漪。阿监柳亭排燕处，美人斗把玉箫吹。"
"锦瑟清商引","宋末元初","汪元量","玉窗夜静月流光。拂鸳弦、先奏清商。天外塞鸿飞呼，群夜渡潇湘。风回处，戛玉铿金，翩翩作新势，声声字字，历历锵锵。忽低颦有恨，此意极凄凉。炉香帘栊正清洒，转调促柱成行。机籁杂然鸣素手，击碎琳琅。翠云深梦里昭阳。此心长。回顾穷阴绝漠，片影悠扬。那昭君更苦，香泪湿红裳。"
"瑶花","宋末元初","汪元量","天中树木，高耸玲珑，向濯缨亭曲。繁枝缀玉。开朵朵九出。飞琼环簇。唐昌曾见，有玉女、来送春目，更月夜、八仙相聚。素质粲然幽独。江淮倦客再游，访后土琼英，树已倾覆，攀条掐干，细嗅来、尚有微微清馥。却疑天上列燕赏，催汝归速。恐后时、重谪人间，只剩把铅华妆束。"
"鹧鸪天","宋末元初","汪元量","潋滟湖光绿正肥。苏堤十里柳丝垂。轻便燕子低低舞，小巧莺儿恰恰啼。花似锦，酒成池。对花对酒两相宜。水边莫话长安事，且请卿卿吃蛤蜊。"
"二月初八日左丞相吴坚右□□□□□枢密使谢堂参政密","宋末元初","汪元量","卮江海蛟□，□□母子悲。□□□□□，□□□征诗。"
"丁卯新正纪怀四首 其四","宋末元初","陆文圭","鲁史曾书雨木冰，坤爻切切戒阴凝。衡门空把忧时志，无奈华轩尽鹤乘。"
"丁卯新正纪怀四首 其三","宋末元初","陆文圭","纷纷儿女竞新年，老去思亲独怆然。墓上只堪供洒扫，无由綵服拜堂前。"
"丁卯新正纪怀四首 其二","宋末元初","陆文圭","土润耕牛不受鞭，风和花鸟各忻然。老人犹记兵戈日，自后升平五十年。"
"丁亥寿药房先生四首 其四","宋末元初","陆文圭","曲度珠帘怀吕相，庑排红榜媚韩王。先生清隐心如水，消得编诗一瓣香。"
"丁亥寿药房先生四首 其三","宋末元初","陆文圭","出处穷通若命何，月居南斗类东坡。底须内翰还公做，勘破已输春梦婆。"
"丁亥寿药房先生四首 其二","宋末元初","陆文圭","蜀苑梅花号两龙，千年矫立受霜风。若为健步能移取，远供寒香寿乃翁。"
"丁亥寿药房先生四首 其一","宋末元初","陆文圭","贺客门关刺莫传，日高厨传尚萧然。遥知独鹤苍苔舞，自点丹砂注内篇。"
"丁丑元夕","宋末元初","陆文圭","入夜不闻箫鼓声，千门月色为谁明。无端逻骑阶前过，错认戎家枥马鸣。"
"入京二首 其一","宋末元初","陆文圭","觚棱栖雀五云深，此日江湖向阙心。朽骨不堪重拂拭，涓人莫枉费黄金。"
"又口号四首 其四","宋末元初","陆文圭","幼安伯可号文雄，词寿秦韩枉自工。贤相肯交穷处士，何如魏野祝莱公。"
"又口号四首 其三","宋末元初","陆文圭","华堂捧劝紫霞杯，红粉回头御史来。直道素知嫌妩媚，羞将白鹤放笼开。"
"又口号四首 其二","宋末元初","陆文圭","仁挟翔风勇驾霆，皇华使者出祥刑。福星一夕迁吴分，却向龙山现寿星。"
"大茅峰四绝句 其二","宋末元初","陆文圭","风吹天朗见秋毫，足力穷时所历高。老子何曾烦一步，舆夫攀陟不辞劳。"
"大茅峰四绝句 其四","宋末元初","陆文圭","一家兄弟入仙门，谁把名山鼎足分。我读儒书知长幼，瓣香先礼大茅君。"
"大茅峰四绝句 其三","宋末元初","陆文圭","羊肠九折路盘岖，不觉腾身上太虚。失脚从知高处险，西风斜日早回车。"
"大茅峰四绝句 其一","宋末元初","陆文圭","悬崖石磴刷苔青，空谷无仙鬼亦灵。闻说游人多好事，谁能扶直半山亭。"
"小铜屏铸渊明归去诗并坡和章以赠子华侑以绝句","宋末元初","陆文圭","五斗区区肯折腰，眉山早计不如陶。小屏一枕还乡梦，五柳门前月正高。"
"山村示暮春三绝句和韵 其一","宋末元初","陆文圭","怀哉春晚故山薇，冉冉江云日暮低。为问柳桥看燕舞，何如松岭听猿啼。"
"山村示暮春三绝句和韵 其三","宋末元初","陆文圭","画帘朱箔燕为家，青草门庭只产蛙。一树樱桃红半落，园丁愁杀雨如麻。"
"山村赠礼敬龙泽上人诗有几年不踏澄江路耆旧唯存陆子方之句和之二首 其二","宋末元初","陆文圭","西山爽气入吾诗，拄颊含毫有所思。欲把求田语玄德，莫因学圃笑樊迟。"
"山村赠礼敬龙泽上人诗有几年不踏澄江路耆旧唯存陆子方之句和之二首 其一","宋末元初","陆文圭","西抹东涂衒一乡，阿婆羞忆少年妆。如今闭户无人识，旋学仙翁却老方。"
"己巳新春 其一","宋末元初","陆文圭","鞭春已罢烧灯近，十日西风未转东。料得化工无别意，祇因不放小桃红。"
"己巳新春 其二","宋末元初","陆文圭","年年春色先催柳，万紫千红次第开。零落墙阴人不问，可怜残雪一株梅。"
"井竭","宋末元初","陆文圭","坎蛙晓渴上苔栏，石甃泥浑底欲乾。焦稼不为箪食计，一瓢饮水亦良难。"
"文安县","宋末元初","陆文圭","平生知己富欧韩，辛苦修书博一官。自是朝廷重科目，且教主簿到文安。"
"王祈伊中秋不见月四首 其四","宋末元初","陆文圭","开元以后可堪忧，秋雨霪霖稼不收。此际霓裳歌一曲，君王正在月宫游。"
"王祈伊中秋不见月四首 其三","宋末元初","陆文圭","中秋万里共阴晴，曾记坡翁最善评。谁信九霄风雨外，群仙正赏月华明。"
"王祈伊中秋不见月四首 其二","宋末元初","陆文圭","家家望月试停杯，怪底浓云拨不开。身入广寒人不见，却从袖里裹将来。"
"王祈伊中秋不见月四首 其一","宋末元初","陆文圭","秋空碾上一轮冰，积雨连宵洗更清。纵有浮云容易散，吹开不待管弦声。"
"丘庄多稼楼二首 其二","宋末元初","陆文圭","万亩耕耘卒岁勤，可曾一饱慰农人。催租令急如风火，输入官仓化腐尘。"
"丘庄多稼楼二首 其一","宋末元初","陆文圭","楼上西风野望时，冥冥禾黍没高低。劝农使者来行水，还凭朱栏忆旧题。"
"写竹","宋末元初","陆文圭","传神疑有月，著色淡无烟。此是诗人笔，胸中有渭川。"
"古意四首寄张可与孙晋卿 其一","宋末元初","陆文圭","长安城头红日斜，王孙金弹打乌鸦。寄声翠凤穿云去，霜寒莫恋梧桐花。"
"古意四首寄张可与孙晋卿 其四","宋末元初","陆文圭","牧儿狭径碍樵枝，樵儿格斗暮不归。于菟一声啸篁谷，两儿惊散走如飞。"
"四时佳兴题徐景阳园堂五首 其五","宋末元初","陆文圭","半奁玉镜照须眉，长笑东坡与水嬉。直下琤然投小石，一波先动万波随。"
"四时佳兴题徐景阳园堂五首 其四","宋末元初","陆文圭","华阳洞口金泉水，流入宫墙作小渠。任转秦淮出江去，不应久住化龙鱼。"
"四时佳兴题徐景阳园堂五首 其二","宋末元初","陆文圭","门前车马客方散，堂下樽罍酒半醒。不信镜中添白发，君山依旧去年青。"
"四时佳兴题徐景阳园堂五首 其一","宋末元初","陆文圭","溶溶川上花光午，冉冉窗前草色春。能识此中真乐处，圣门只有两三人。"
"宁华张尉卫辉人也因寇失官妻子为掳行乞归乡赠以二绝句 其一","宋末元初","陆文圭","葛藟绵绵长道边，独行踽踽亦堪怜。邯郸正近君乡里，好借仙翁一枕眠。"
"宁华张尉卫辉人也因寇失官妻子为掳行乞归乡赠以二绝句 其二","宋末元初","陆文圭","南来憔悴一身存，归雁哀鸣久失群。莫怪夜行人不问，形容岂似故将军。"
"旧题","宋末元初","陆文圭","剩得清明一半春，蜂衙蝶使往来频。东风自动鞦韆索，不见海棠花下人。"
"石湖留题三绝 其二","宋末元初","陆文圭","高筑诗坛据越城，醉呼杨陆主文盟。至今月下苍苔石，时有先生杖履声。"
"石湖留题三绝 其一","宋末元初","陆文圭","仙子骖鸾不可呼，故园花石久应芜。不知绿野何人买，试问平泉有子无。"
"仲冬雪夜偶书三绝句 其二","宋末元初","陆文圭","拥衾危坐夜沉沉，门外谁知雪寸深。掩卷不言空太息，静中忽见古人心。"
"仲冬雪夜偶书三绝句 其三","宋末元初","陆文圭","长廊风紧雨冥冥，花落寒灯酒半醒。但觉晨光何太早，不知飞霰集窗棂。"
"刘澹斋求米船谩赋二绝 其一","宋末元初","陆文圭","文士清高数米颠，蔡公门下讵能贤。探囊万一逢江盗，错认真州发运船。"
"危金仙示容斋清晖堂诗求跋洪景卢乃危骊塘之座主也因成二首 其二","宋末元初","陆文圭","清晖何处有园堂，消得先生句发扬。百世空留遗墨在，后生并不识骊塘。"
"危金仙示容斋清晖堂诗求跋洪景卢乃危骊塘之座主也因成二首 其一","宋末元初","陆文圭","卷中人物想乾淳，老笔题诗意转新。却怪洪杨交不合，诚斋亦自是诗人。"
"戏题听琴手卷","宋末元初","陆文圭","流水高山不用弹，巴人下里众皆欢。只今何处求钟子，多向文闱作考官。"
"江阴有桃源图方圆尺许宫室人物如针粟可数相传有仙宿民家刻桶板为之一夕而成明日遁去友人以本遗余戏题二绝 其二","宋末元初","陆文圭","人说桃源是隐民，神仙幻景即非真。如何谷口渔舟路，不许人间再问津。"
"江阴有桃源图方圆尺许宫室人物如针粟可数相传有仙宿民家刻桶板为之一夕而成明日遁去友人以本遗余戏题二绝 其一","宋末元初","陆文圭","不自柴桑记里来，似传晨肇入天台。世间多少荒唐事，何独神仙有是哉。"
"舟中追和逊卿早春即事十首 其十","宋末元初","陆文圭","草堂未可便移文，自煮清香碧涧芹。更向白云深处宿，山头回首谢诸君。"
"舟中追和逊卿早春即事十首 其九","宋末元初","陆文圭","科斗临池学篆文，燕雏带雨掠香芹。春闺应恨归来晚，南浦当时错送君。"
"舟中追和逊卿早春即事十首 其八","宋末元初","陆文圭","虎溪何必与禅谈，唯有东篱菊味甘。束带肯为儿辈屈，悠然兴在此山南。"
"舟中追和逊卿早春即事十首 其七","宋末元初","陆文圭","客至从容奉笑谈，晚知蔗境味尤甘。曲江进士题名遍，安用山人起水南。"
"舟中追和逊卿早春即事十首 其五","宋末元初","陆文圭","乍别亲朋似久违，西风尘起染缁衣。不须杜宇声声劝，如此江山胡不归。"
"舟中追和逊卿早春即事十首 其四","宋末元初","陆文圭","草色青青没烧痕，山川满目酒盈樽。只愁逋客回家日，先被春风紧闭门。"
"舟中追和逊卿早春即事十首 其三","宋末元初","陆文圭","莫惜春衫污酒痕，欲将遗恨寄芳樽。清明客里匆匆过，不记桃花笑倚门。"
"舟中追和逊卿早春即事十首 其二","宋末元初","陆文圭","清江漠漠漾晴沙，门对青山买酒家。樯外一声金弹子，流莺惊起落庭花。"
"舟中追和逊卿早春即事十首 其一","宋末元初","陆文圭","柳色鹅黄蘸碧沙，隔溪遥指四娘家。故园春事如今晚，可见东栏芍药花。"
"西苑","宋末元初","陆文圭","雪花剪白忘安蒂，霜叶雕红不恋枝。争似隋家宫树上，四时锦綵不曾离。"
"启山扫松","宋末元初","陆文圭","一妻一妾閟泉扃，老柏苍苍蔓草青。我肯墦间求餍足，魂归不必讪中庭。"
"折梅寿宋春卿","宋末元初","陆文圭","南枝春早为谁容，远供寒香寿乃翁。不信广平心似铁，能禁索笑倚东风。"
"和史药房三绝 其一","宋末元初","陆文圭","莫倚承恩赋上林，记曾薄倖托琴心。白头又欲轻相背，令蹙山眉作苦吟。"
"和史药房三绝 其三","宋末元初","陆文圭","春被山颠与水涯，尽供物料入诗家。陆刘近世升沉异，一为梅花一杏花。"
"和史药房三绝 其二","宋末元初","陆文圭","出处何如汉二疏，返耕聊以遂吾初。虎头未可轻摇笔，牛角何妨且读书。"
"和张仲实绝句四首 其三","宋末元初","陆文圭","十年讲席坐无毡，尽把行藏付与天。策马已甘之反后，著鞭莫竞祖生先。"
"和张仲实绝句四首 其二","宋末元初","陆文圭","平生梦不到黄扉，安得京尘染素衣。只把一竿江海去，相看鸥鸟亦忘机。"
"和张仲实绝句四首 其一","宋末元初","陆文圭","江梅岁晚独清妍，南国相逢亦偶然。料得知心有寒月，不消重雾与轻烟。"
"夜宿何庄唐主事宅","宋末元初","陆文圭","扶风豪士不知名，樽酒相逢意便倾。争似何庄今夜宿，梅花烛影照三更。"
"夜宿范以善提举云林清远风大作偶成二绝句 其二","宋末元初","陆文圭","云峰顶上玉仙家，误入修廊一径斜。夜半月寒风力劲，满山松影走龙蛇。"
"夜宿范以善提举云林清远风大作偶成二绝句 其一","宋末元初","陆文圭","猿啼夹涧声逾远，鹤啄荒苔迹更清。身在千林头上立，忽从脚底白云生。"
"夜得二绝寄子华 其一","宋末元初","陆文圭","送客征衫秋八月，怀人病枕夜三更。床头稚子呼不觉，窗外潇潇风雨声。"
"夜得二绝寄子华 其二","宋末元初","陆文圭","鸡鸣风雨思君子，雁过潇湘忆故人。别去情怀浑欲醉，梦回诗笔已如神。"
"临山谷帖不似","宋末元初","陆文圭","曾草华清妙入神，涪翁以后更无人。捧心终是西施好，里妇何缘辄效颦。"
"临沂沂水道中尘沙眯目不可行闻东北有温泉即浴沂处不及往","宋末元初","陆文圭","临沂以北沂水东，行人扬袂尘沙中。纵有温泉能自洁，雩坛安得可乘风。"
"枯松","宋末元初","陆文圭","谁见当年长发须，变成龙虎卧交衢。虽然拥肿无人问，投老犹堪作大夫。"
"绝句二首寄绍堂求巧石 其一","宋末元初","陆文圭","篱根怪石起层云，浅带春泥碧藓纹。乞与诗人时醒酒，也胜豪夺任监军。"
"绝句二首寄绍堂求巧石 其二","宋末元初","陆文圭","几年石友卧苍苔，曾受南宫雅拜来。老子暮年行脚倦，只宜窗里看崔嵬。"
"绝句三首 其三","宋末元初","陆文圭","杜欲诛云师，韩将讼风伯。水旱不由天，那是诗人责。"
"绝句三首 其二","宋末元初","陆文圭","买丝绣平原，儗金铸子期。君子病无能，不病人不知。"
"绝句三首 其一","宋末元初","陆文圭","车薪胜杯水，舆羽重钩金。物理元无定，权衡只在心。"
"绝句留别善之仲实并呈松涧云仲无逸四首 其四","宋末元初","陆文圭","老桧荣枯不计春，好花开落止经旬。莫将文翰誇馀子，共拟勋名及古人。"
"绝句留别善之仲实并呈松涧云仲无逸四首 其三","宋末元初","陆文圭","江上春云生暮寒，故城回首离长安。残桃剩柳应无分，留与诸君取次看。"
"绝句留别善之仲实并呈松涧云仲无逸四首 其二","宋末元初","陆文圭","手拈花草弄春愁，儿女安知稼穑秋。山北山南游未遍，归欤且复事西畴。"
"绝句留别善之仲实并呈松涧云仲无逸四首 其一","宋末元初","陆文圭","今夜征帆浅渚边，何时樽酒落花前。白云绕舍归心切，不为春林听杜鹃。"
"追和四绝 其三","宋末元初","陆文圭","三十寻思拟学仙，蹉跎已过古稀年。一生只作邯郸梦，枕上奇方秘不传。"
"追和四绝 其一","宋末元初","陆文圭","文士多婴疾与贫，浩然东野即其人。唱酬从此诗筒简，炮炙时于药裹亲。"
"追和四绝 其四","宋末元初","陆文圭","卧看山云起石根，意行随犬至前村。廛居自是无人识，何必移家上鹿门。"
"送吴仲鲁回乌江二首 其二","宋末元初","陆文圭","黄田西望历阳城，风水萧萧数日程。纸上陈言刊落尽，沧浪时听棹歌声。"
"送吴仲鲁回乌江二首 其一","宋末元初","陆文圭","老人白帽子青衿，二水相滋兑泽深。易学已随丁氏去，金兰何日慰同心。"
"送李义夫出游二首 其二","宋末元初","陆文圭","三千丈发从渠脱，九十日春须我游。出却草堂三五里，囊中无得一钱留。"
"送李义夫出游二首 其一","宋末元初","陆文圭","梅花卸玉春寒浅，柳色描金雪意消。老子偶然诗兴动，又挑行李过溪桥。"
"送祝君晟湖州提领案牍","宋末元初","陆文圭","幕府今何处，青山水绕城。乌程有美酒，还肯饷春耕。"
"送唐孟方教授三首 其三","宋末元初","陆文圭","城东老圃旧书生，紧闭柴门懒送迎。独袖篇诗与君别，相看白首不胜情。"
"送唐孟方教授三首 其二","宋末元初","陆文圭","禦儿溪北浣征衣，重拂苍苔旧钓矶。有弟对床思久别，呼儿置酒话迟归。"
"送唐孟方教授三首 其一","宋末元初","陆文圭","泮水三年惟饮水，不知芹藻味何如。群鸮无故争桑葚，挟弹何人莫问渠。"
"送留君玉高云卿自江阴迁松江四绝 其四","宋末元初","陆文圭","暨州风土今非昔，安得珠犀贾客船。莫笑归装无一物，江头鱼蟹亦论钱。"
"送留君玉高云卿自江阴迁松江四绝 其二","宋末元初","陆文圭","江浦买鲈秋正美，山亭闻鹤夜尤清。送君此去因怀古，海水东来意未平。"
"送留君玉高云卿自江阴迁松江四绝 其一","宋末元初","陆文圭","二君才斡俱优裕，数载相从意未休。短棹西风吹过泖，相思霜月落南州。"
"除夕二首呈北溪 其二","宋末元初","陆文圭","杯盘今日偶相逢，客路飘飘过一冬。为问玉堂春帖子，不知学士有谁供。"
"桂松岩以子平星禽二术推人多验戏赠二绝 其二","宋末元初","陆文圭","异类于人总不干，止闻列宿应郎官。区区女蝠并危燕，却与蛟龙一例看。"
"桃源县","宋末元初","陆文圭","张家桥西车马尘，北风刮地眯行人。篱落枯桃三五树，不应此地可逃秦。"
"留别袁伯长待制凌德庸少监周南翁待制诸公三绝句 其三","宋末元初","陆文圭","狞狞虎豹守天关，月殿蟾宫不可攀。归路春风无限好，一声啼鸟破青山。"
"病中四绝 其二","宋末元初","陆文圭","老去无憀病转多，樱桃杨柳奈情何。故人又比佳人薄，莫怪门前雀可罗。"
"病中四绝 其一","宋末元初","陆文圭","南山处士老尤贫，颇恨故交无一人。若使知心得良友，更因多病转相亲。"
"诸生和韵复吟三绝 其一","宋末元初","陆文圭","荒城戍卒打残更，道上无人天未明。一似衔枚蔡州去，只无鹅鸭混军声。"
"读史六首 其五","宋末元初","陆文圭","晓看嵩少玉嶙峋，枉驾应怜处士贫。令尹若能为保障，长衾尽覆洛城人。"
"读史六首 其四","宋末元初","陆文圭","广陵琴与山阳笛，哀怨千年尚未平。正始诸贤零落尽，山王去作晋公卿。"
"读史六首 其三","宋末元初","陆文圭","旷怀雅思人人有，济世经邦事事无。终日醉眠呼不醒，明朝典午代当涂。"
"读史六首 其二","宋末元初","陆文圭","暮年百事已心降，床下无人拜老庞。病眼欲开还又闭，偷看日影下西窗。"
"读史六首 其一","宋末元初","陆文圭","逐鹿纷纷尽向秦，东门牵犬亦无人。月宫稳上青冥去，桂树秋风老此身。"
"偶书","宋末元初","陆文圭","忧时耿耿丹心在，无事悠悠白日过。万里山河音信少，一春风雨闷怀多。"
"偶作","宋末元初","陆文圭","奸雄往往堕危机，成败安能论是非。空笑狂生投益智，绝怜老母遗当归。"
"宿黄村土人索诗 其一","宋末元初","陆文圭","尘沙终日意昏昏，落日炊烟又一村。客子倦游求止宿，主翁搔首更无言。"
"宿黄村土人索诗 其二","宋末元初","陆文圭","黄村落日下山低，宿鸟归林亦倦飞。夜半驱车投北去，谁能慷慨泣牛衣。"
"望三峰","宋末元初","陆文圭","笋舆咿轧下山田，遥指三峰返照边。安得肉身生两翅，霎时飞过此山前。"
"梨花","宋末元初","陆文圭","粉香初试晓妆匀，花貌参差是玉真。茅屋诗人嗟老去，东风勿送一枝春。"
"深山佳处子昂为宣城友人书 其二","宋末元初","陆文圭","岩花半识玄晖面，溪声细和谪仙诗。行云流水自今古，渔叟樵童了不知。"
"清明日泊舟甲马营","宋末元初","陆文圭","细柳东风甲马营，鞦韆花下笑相迎。舟中自有伤春客，暗数归家几日程。"
"渊明像","宋末元初","陆文圭","宋文心腹寄王宏，来刺江州却有声。不怪孤臣书甲子，时时送酒赏渊明。"
"移居图二首 其二","宋末元初","陆文圭","细君散髻抱婴儿，底事移家不皱眉。有句曾嘲穷处士，四婆元自解吟诗。"
"移居图二首 其一","宋末元初","陆文圭","潜夫两跋最穷研，通老安身是契玄。偶向晴窗展临本，无人当日扣龙眠。"
"雪夜不寐偶成短句十首用渭北春天树江东日暮云为韵 其三","宋末元初","陆文圭","缟素制野服，误染京华尘。旧业在何处，梅花江上春。"
"雪夜不寐偶成短句十首用渭北春天树江东日暮云为韵 其七","宋末元初","陆文圭","此身如断蓬，飘萧随北风。钱塘一望地，家住西湖东。"
"喜客泉二首 其二","宋末元初","陆文圭","一饮怀金出岭南，莲花峰下绝清甘。我来欲与流泉约，独喜廉人莫喜贪。"
"喜客泉二首 其一","宋末元初","陆文圭","幽篁夹道少人居，山骨清寒草木疏。泉见客来空自喜，春怀渺渺正愁余。"
"赋归四绝呈句容诸友 其三","宋末元初","陆文圭","我与茅君宿有缘，四年五度过山前。元符直下崇禧路，回首三峰意怆然。"
"赋归四绝呈句容诸友 其二","宋末元初","陆文圭","故里青松百尺强，亭亭三径俨成行。东篱雨后无人葺，旧菊多应一半荒。"
"赋归四绝呈句容诸友 其一","宋末元初","陆文圭","兴尽归期渐有涯，梦中昨夜已还家。儿童笑引池西去，菡萏犹馀一朵花。"
"赋归四绝呈句容诸友 其四","宋末元初","陆文圭","一见诸贤盖便倾，秋风犹动故乡情。馀生无复重来日，再世何当结弟兄。"
"窥园","宋末元初","陆文圭","先生日日好窥园，学圃工夫细讨论。卖李不须先去核，耘瓜只恐误伤根。"
"鉴止堂","宋末元初","陆文圭","流水涓涓止水停，要令漱玉结层冰。深溪不泛桃花出，谁识仙源在武陵。"
"题二乔手卷二绝 其二","宋末元初","陆文圭","小郎斫案怒生嗔，亚婿提兵算若神。借使横江风不便，可能铜雀锁佳人。"
"题李义夫无锁亭二首 其二","宋末元初","陆文圭","昨日苍溪叟，曾来斫钓竿。山童寻鹤去，失却报平安。"
"题李义夫无锁亭二首 其一","宋末元初","陆文圭","清风四无边，旷然此君宅。可不问主人，不可容俗客。"
"题李兄课卷","宋末元初","陆文圭","集中有句尽堪传，一梦科名十二年。音好空闻永嘉末，命乖不遇竟陵前。"
"题画白雁二首 其二","宋末元初","陆文圭","未曾至雁门，安知食雁美。若读潜夫论，当不保此纸。"
"题画白雁二首 其一","宋末元初","陆文圭","芦花秋半黄，三两下寒塘。北风正萧瑟，书远不曾将。"
"题昭君画卷五绝 其二","宋末元初","陆文圭","妍丑何须问画工，美人终日侍宫中。奉春初计真堪恨，欲望单于敬外翁。"
"题昭君画卷五绝 其四","宋末元初","陆文圭","己恨丹青误妾身，何消更与妾传神。那知塞北风尘貌，不似昭阳殿里人。"
"题禹庙","宋末元初","陆文圭","来寻禹穴何容易，却上龙门得许劳。拟借梅梁浮海去，坐登三级浪头高。"
"题赵子德修屋疏二首 其二","宋末元初","陆文圭","神有青囊号救贫，如何无术自谋身。道南大宅今安在，欲向龙舒觅主人。"
"题赵子德修屋疏二首 其一","宋末元初","陆文圭","公子王孙逞富豪，连云甲第竞相高。谁是锦里秋风客，不办三重屋上茅。"
"题扇有所赠","宋末元初","陆文圭","圆如宝月洁如霜，素手轻摇玉体凉。报道明朝秋节至，婕妤无复望专房。"
"题碧桃手卷","宋末元初","陆文圭","烂枝空有色，飞羽本无情。独立春风里，如闻三两声。"
"赠复初二首 其二","宋末元初","陆文圭","有客袖中怀短刺，何人门下曳长裾。每评陆子毁茶论，大胜颜公乞米书。"
"赠复初二首 其一","宋末元初","陆文圭","昨夜春风到柳枝，客衣偏爱薄寒欺。囊锥颖脱无人见，欲绣平原未有丝。"
"赠星禽赵显微诗三绝 其一","宋末元初","陆文圭","显微元是紫微仙，天上星辰手斡旋。为向人间多漏泄，谪下茅峰五百年。"
"赠星禽赵显微诗三绝 其二","宋末元初","陆文圭","莫把行藏问斗牛，年将八十更何求。愿言奎宿长明健，文治从今遍九州。"
"丁酉春识庆上人于钱塘邓君善之索余同赋孝僧诗余请以二十字尽记其实既成善之喜而书之不知何人持去后二年上人访余江上复书以遗之","宋末元初","陆文圭","襁褓已离乳，干戈复异居。关河行欲尽，母子遂如初。卓行先贤传，前缘释氏书。悲欢知已极，赞咏欲何如。"
"入杭怀古呈史药房","宋末元初","陆文圭","某丘某水记儿时，陈迹迷茫问不知。观里看花空有菜，山南种豆落为萁。林疏想弋逋仙鹤，壁坏应墁坡老诗。只怪西湖顽面目，浓妆犹自学西施。"
"八月初游君山谊斋有诗同赋二首 其二","宋末元初","陆文圭","此山犹姓楚春申，珠履风流几斛尘。樽俎一时俱上客，兴亡千载属何人。萧萧病叶悲霜木，采采幽花识涧蘋。白鹭不知今古事，临江一笑岸纶巾。"
"八月初游君山谊斋有诗同赋二首 其一","宋末元初","陆文圭","晓渚风移画舫轻，秋原日射绣衣明。自携玉麈看山色，尽屏繁弦听水声。季子高风乔木古，春申往事暮潮平。塔铃自语无人会，饮散江空霁月生。"
"与琴师谈琴","宋末元初","陆文圭","至乐无声识者希，有声终是假人为。一时得趣惟元亮，千载知音欠子期。欲写性情初动处，当原律吕未生时。夜寒月照虚堂壁，鹤唳猿吟总是诗。"
"中秋见梅","宋末元初","陆文圭","雁叫霜寒木叶飞，西风亭下立瑶姬。从来冷淡能禁雪，不意孤高也竞时。松友旧盟寒岁晚，桂华佳约赴秋期。倚窗索笑空姝媚，汝解能宽宋玉悲。"
"无文上人舍财鸠工建新安桥普济众生闻者赞叹随喜赋诗一首","宋末元初","陆文圭","高僧自有神通力，杖锡横空搭两堤。会见大夫乘驷马，宁无学士助腰犀。一溪帆影浪花转，百尺栏杆石笋齐。有客天津闲信步，杜鹃声里夕阳西。"
"丙申岁侯仲达之官洪泽","宋末元初","陆文圭","淮楚俗轻扬，萧萧古战场。残兵空壁垒，旷野失农桑。鱼蟹西风市，菰蒲浅水塘。君山足诗景，何事访渔郎。"
"代上乐平傅知州初庵","宋末元初","陆文圭","一代风流独老庵，再扶道脉起东南。家声可与诸洪继，易学曾同小阮参。昼锦羡君荣世胄，寒毡容我坐清谈。愿为药笼中间物，才匪芝苓愧不堪。"
"代和翟知事舟中寄登光阳楼诗韵","宋末元初","陆文圭","登临送目际天涯，人物风流胜永嘉。已溯清流乘画鹢，尚留醉墨看涂鸦。长空黯淡吹云叶，别浦微茫蹴浪花。老守江城闲兀坐，秋宵短梦苦思家。"
"句容赋归","宋末元初","陆文圭","谁教老子误诸君，幸自庵中卧白云。旧令尹非新令尹，今将军是故将军。相知自谓乐莫乐，一见不如闻所闻。逋客急须回俗驾，北山早已有移文。"
"史药房寿与东坡同日","宋末元初","陆文圭","日月同生岂偶然，声名不减雪堂仙。岷峨西去八千里，苏史相望二百年。赤壁旧矶如昨否，李生新曲至今传。祝公寿比南飞鹤，共结梅花岁岁缘。"
"四月八日偕张菊村邓匪石洪乐闲游城西诸寺以山高水长分韵得长字","宋末元初","陆文圭","门外青山寺，西行半里强。童分泉茗洁，僧供饭蔬香。地僻红尘静，心闲白日长。少年馀气习，棋酒愧疏狂。"
"立斋挽诗","宋末元初","陆文圭","少日增庭秀，暮年山泽臞。吟魂绕花竹，客泪洒江湖。莫唱贞元曲，空遗洛社图。绝怜埋片玉，幸喜产双珠。"
"同善之仲实无逸游饮夜归分韵得星字","宋末元初","陆文圭","岁华摇落江头树，客子漂流海上萍。尽染缁衣无复素，空留白眼为谁青。对床便可供高卧，把酒何妨吊独醒。太息此心徒炯炯，奈何余发已星星。"
"回途入玉晨观图经云周时太史郭真人宅周安得有真人哉有丹井养龙池白马老君瑞像在焉壁间刻林灵素尘字韵诗戏次二首 其二","宋末元初","陆文圭","太虚自是隔凡尘，惟恨神霄事不真。泥马空遗玄圣像，池鱼恐是小龙身。久知天上仙官贵，不救山中道士贫。旧宅固应存太史，徽称早已号真人。"
"回途入玉晨观图经云周时太史郭真人宅周安得有真人哉有丹井养龙池白马老君瑞像在焉壁间刻林灵素尘字韵诗戏次二首 其一","宋末元初","陆文圭","洗净人间万斛尘，玉虚坛上夜朝真。井深莫探丹泉髓，屋小难容老桧身。符召得龙聊小戏，料分与鹤未全贫。名山采药无空返，不见仙方见异人。"
"有感三首 其三","宋末元初","陆文圭","岁晚田园半已芜，缁尘衮衮落征途。送穷不见昌黎富，乞巧翻成子厚愚。瓿下早知嘲尚白，缶边何似醉呼乌。鸢肩枉作常何客，只合新丰伴酒徒。"
"有感三首 其二","宋末元初","陆文圭","子美间关离乱际，尧夫生长太平年。可怜橡栗天寒拾，不似莺花日晏眠。忧乐在人均是命，盛衰有数总由天。腐儒老矣无奇计，独立斜阳意惘然。"
"有感三首 其一","宋末元初","陆文圭","场屋当年负隽声，白头牢落竟何成。一生受用兔园册，千载应无麟阁名。被服易招山鸟怪，题诗难学野狐精。羊裘老弃渔滩上，印绶新加少傅荣。"
"次郑前山丝字韵","宋末元初","陆文圭","人笑学官如兔丝，谁能千里远寻师。归田便觉知机早，舂市应嫌见事迟。纵欲著鞭何所往，奚须按剑复相疑。世人多享容容福，白璧从来不可为。"
"次韵袁艮所投赠","宋末元初","陆文圭","意气冲霄义薄云，白头倾盖即相亲。耳边久不闻瑰论，眼底初惊见玉人。历代文章空自变，致君风俗几时淳。世间别有经纶手，不属柴门老病身。"
"次樊晋山长贽见韵二首 其二","宋末元初","陆文圭","我羡君才桂一枝，天门步担束书归。药方按古藏芝笼，花样翻新织锦机。不耻缊袍身自贵，能知璞玉世尤稀。天寒野旷来时路，一笑应疑吾道非。"
"次樊晋山长贽见韵二首 其一","宋末元初","陆文圭","闭户柴车久不巾，但思言行谨书绅。可怜麋鹿山中友，不是麒麟阁上人。作赋也应曾感旧，为师那敢望知新。老饕谁献先生寿，自酌蒲桃舞郁轮。"
"别管韶夫","宋末元初","陆文圭","胸中耿耿挟孤征，刺口逢人辄论兵。投笔少年真燕颔，著鞭中夜忽鸡声。功名险处方成就，节义穷时要讲明。别有中庸书一卷，劝君西谒范高平。"
"寿李侍郎母","宋末元初","陆文圭","双成遥下五云车，献寿仙杯吸紫霞。爱惜孙枝长萱草，摩挲老树著桃花。斑衣就养荣三釜，锦诰分封备六珈。他日肩舆扶上殿，侍郎正踏相堤沙。"
"寿陆云闲道判","宋末元初","陆文圭","诞日曾生陆地花，双鸾扶下五云车。安期共约游三岛，方朔应留醉九霞。盛集儒流胜仙侣，多培阴德种丹砂。冷斋书客来称寿，自笑东风两鬓华。"
"吊李古岩","宋末元初","陆文圭","堂堂山立万人英，一夕霜风玉树倾。公去隐然关世道，客来何止哭交情。安知死不如生乐，但恨才难与命争。幸喜肯堂丹雘手，陇西依旧振家声。"
"李君美夫妇挽诗二首 其二","宋末元初","陆文圭","一死人谁免，如君独可哀。离鸾不忍诀，止鵩并成灾。从吏联翩去，丧车寂寞回。渊明本无疾，早岁赋归来。"
"李君美夫妇挽诗二首 其一","宋末元初","陆文圭","君家全盛日，父子佩金鱼。太母尝甘旨，曾孙列起居。荣华既消歇，忧患却乘除。执绋门生老，何堪数挽车。"
"辛卯入杭呈王察判 其二","宋末元初","陆文圭","古人糟粕在遗经，圣学非由积累成。每向同中参孔释，时于异处别朱程。一川水满源头活，半夜天高月色明。下学工夫迟十载，小儒终是雾中行。"
"辛卯入杭呈王察判 其一","宋末元初","陆文圭","中州人物古犹今，复见风流正始音。当日乘骢持绣斧，他年化鹤度青林。谁知救世安民术，即是求仙访道心。鲸浪驾风吹未散，溪山何处独追寻。"
"和心渊雷雨地震诗","宋末元初","陆文圭","天公恶作剧，翻手变炎凉。海运三山动，江高数尺彊。震雷惊失匕，漏雨苦移床。不虑填沟壑，真成老更狂。"
"和邓善之寄王一初并见柬韵","宋末元初","陆文圭","抱拙投闲计未疏，但看岁晏复何如。丹山碧水吟招隐，白发苍颜赋遂初。逸少幽情谁与畅，元龙豪气未全除。柴门有客迂双屐，何不相逢许史庐。"
"和刘浚见贽韵","宋末元初","陆文圭","踽踽凉凉莫我知，读书渐懒任嘲师。荷锄亦欲耕绵上，把钓因思入汉陂。姑让著鞭先士稚，何须举扇障元规。巴人白雪难同调，今古应无两子期。"
"和宋春卿寄诗韵二首 其二","宋末元初","陆文圭","壮游不知倦，老境怕逢春。自分无知己，何堪从避人。飞花空有恨，巢燕不嫌贫。独忆延陵客，风流似季真。"
"和宋春卿寄诗韵二首 其一","宋末元初","陆文圭","练江诗酒社，聚散十年春。君作并州客，身为绛县人。一牛甘送老，五马未全贫。出处嗟殊异，相思意却真。"
"和唐人闲字韵诗卷","宋末元初","陆文圭","鼎鼎百年内，何由一日闲。冲冠无怒发，揽镜已苍颜。未易桴浮海，应难屐上山。春逢甲子雨，愁听溜潺潺。"
"和谊斋惠诗","宋末元初","陆文圭","鸮室徒劳甚，鸠居奈拙何。田园空岁晚，梅柳得春多。径合思除蔓，墉高许附萝。呼儿净扫地，恐有故人过。"
"和蒋公秉思归韵","宋末元初","陆文圭","不愁世路太行难，自叹行藏愧孔颜。借榻寺中分两寺，思乡山上又重山。凄然碧草天连远，输与白云僧对閒。我亦天涯流落客，何时同赋大刀还。"
"奉和子华秋怀四首 其四","宋末元初","陆文圭","得志瘳民瘼，何期与愿违。青灯疏简册，黄土污征衣。道路嗟于役，山川赋式微。秋风动鲈兴，应不践危机。"
"奉和子华秋怀四首 其三","宋末元初","陆文圭","痛饮消愁酒，愁城未肯降。阴风吹北户，斜日上西窗。艰食悬禾亩，苛征及苇江。何曾入官府，深愧鹿门庞。"
"奉和子华秋怀四首 其二","宋末元初","陆文圭","况值艰难日，那当老病身。后生欺旧辈，俗吏笑高人。易扫张超雾，难清庾亮尘。盐梅正相得，鼎鼐盍调新。"
"奉和子华秋怀四首 其一","宋末元初","陆文圭","九日秋怀恶，那禁暑气隆。苦吟愁作祟，多病药无功。有客来相访，扃门弗为通。怕谈当世事，遗患及孩童。"
"姑苏怀古和鲜于伯机韵","宋末元初","陆文圭","会稽俯伏遣行人，吴国池台日日新。幕下盟归金甲散，宫中舞罢翠眉颦。悠悠今古三江水，寂寂英雄一窖尘。笑问鸱夷身退后，渔商何苦劝齐民。"
"孟德孔明","宋末元初","陆文圭","孔明孟德两驰驱，三国人才信有馀。未肯草庐终此世，不知精舍读何书。木牛古不传遗法，铜雀今成一废墟。毕竟忠邪天不识，当年成败复何如。"
"居高明","宋末元初","陆文圭","每愁仲夏多溽暑，更逢今岁少南风。身无台榭可独处，眼到山川便不同。直从月令高明处，参透中庸问学功。虚静若能超物外，炎凉何必介胸中。"
"苦雨","宋末元初","陆文圭","积雨能令朱夏寒，少曾见日上三竿。风吹沧海俄然立，水泻银河透底乾。谁办好心来拯溺，姑留老眼去观澜。蛙声只在墙根草，却怪泥龙不久蟠。"
"虎丘留题辛卯三月书于剑池","宋末元初","陆文圭","霸业荒丘春草长，只听儿女话真娘。虎来墓上犹应怪，鹿入宫中尽可伤。太息乾坤空浩荡，不留豪杰管兴亡。属镂抱恨沈江底，潭碧犹生古剑光。"
"故夫人陈氏挽章四首 其四","宋末元初","陆文圭","萱草北堂深，霜风一夕侵。断机思往训，捧檄负初心。仙府云軿远，佳城月魄阴。平生五鼎养，空复美衣衾。"
"故夫人陈氏挽章四首 其三","宋末元初","陆文圭","忆昨升堂拜，通家指旧盟。为言儿有立，多赖友相成。喜檄方形色，哀铭忽怆情。生刍一掬泪，端为玉人倾。"
"故夫人陈氏挽章四首 其二","宋末元初","陆文圭","白首萱堂上，儿孙卓有成。膝前分栗果，枕上听书声。凤诰将金阙，鸾骖遽玉京。舍西萝月夜，呜咽陇泉鸣。"
"春雨叹","宋末元初","陆文圭","山城春强半，雨脚乱如麻。润麦还伤麦，催花又落花。闲来忧岁事，老去惜年华。卧听空檐滴，应无梦到家。"
"洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首 其十一","宋末元初","陆文圭","刺叶为筒制颇奇，郑公故事老坡诗。擎来入手成攲器，注在当心即漏卮。玉露有香黏翡翠，碧云无影浸琉璃。假饶吸尽西江水，钵内生莲是几时。"
"洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首 其十","宋末元初","陆文圭","樽罍自古宴嘉宾，末世风流意转新。筒叶捲来由郑氏，杯荷制出始唐人。一时花草空传玩，他日宾僚但饮醇。外直中通比君子，输他光霁满怀春。"
"洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首 其九","宋末元初","陆文圭","越溪女子翠红裳，来与群仙侑一觞。叶展圆盘如许大，丝连曲柄更能长。清高胜饮金茎露，甘滑疑餐玉薤霜。醉手传杯犹未稳，碧痕微损迸琼浆。"
"洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首 其八","宋末元初","陆文圭","露盘净植水中央，好借诗人引玉觞。象鼻巧能通叶柄，马蹄更与摘莲房。吸川不觉西湖阔，漱石尤便玉井凉。醉里兴来休折遍，也留数叶覆鸳鸯。"
"洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首 其七","宋末元初","陆文圭","不须酒盏吸云红，刺叶潜令与柄通。碧色轮囷弯到底，黄流潋滟注当中。醉来欲捉波心月，醒后因吹水面风。却笑求仙求不得，金茎半折露盘空。"
"洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首 其六","宋末元初","陆文圭","当年避暑使君林，暇日诸贤肯过临。荷带露香须缓折，酒无风韵莫轻斟。玉簪先透玲珑玉，金注徐倾潋滟金。叶底可能甘胜蜜，却怜小苦是莲心。"
"洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首 其五","宋末元初","陆文圭","荷亭避暑约传杯，醉引清风入手来。象鼻形弯通曲柄，鸭头色重泼新醅。中擎玉液休倾满，半捲青心莫展开。春酒一江能吸尽，始知李白是仙才。"
"洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首 其四","宋末元初","陆文圭","碧云影里倚栏干，鲸吸诗人酒量宽。惟有鉴湖堪避暑，遥知玉井正生寒。簪开翡翠微通窍，滴下真珠满走盘。一叶偶因风飐破，帕罗香沁几时乾。"
"洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首 其三","宋末元初","陆文圭","有客相传避暑方，采莲不用采花房。绿盘擎重盛珠露，碧管虚中溜玉浆。象鼻捲风随手曲，麝脐入水透肌香。醒来忽忆涪翁句，摘实分甘共母尝。"
"洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首 其二","宋末元初","陆文圭","昔宴宾僚避暑林，传杯故事到如今。屈茎聊当黄金杓，刺叶先抽碧玉簪。闻得鼻端香馥馥，流从舌底味森森。坡仙爱酿柑为酒，却道清莲带苦心。"
"洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首 其一","宋末元初","陆文圭","外直中通异众芳，嗅来叶气胜花香。一杯先吸鉴湖月，满口潜消玉井霜。尤胜朱樱煎作蜜，何须紫蔗压为浆。细看象鼻弯弯曲，刺手犹嫌绿柄长。"
"送广平孙教授","宋末元初","陆文圭","广平河水北，古暨浙江南。两地音邮阔，三年官况谙。采芹聊共乐，食檗岂能甘。别酒黄梅浦，情怀老不堪。"
"送元帅移屯太仓","宋末元初","陆文圭","十乘元戎又启行，澄川老稚送倾城。北风吹转旌旗影，东海欢腾鼓吹声。桑麦千村无吠犬，波涛万里息奔鲸。新年凤诏催归觐，殿内金瓯覆姓名。"
"送王县尹之官湘潭","宋末元初","陆文圭","江亭重执手，雪压暮潮平。台阁踰三载，弦歌又一城。遗乡因楚俗，令尹似湘清。别驾余知己，分廷托寄声。"
"送句景范教授之官澧浦","宋末元初","陆文圭","南楚离骚国，清风澧有兰。相从泮水乐，独棹一江寒。远地重逢少，新知欲别难。高平读书室，好为扫荒残。"
"送刘中斋孙归三衢","宋末元初","陆文圭","百花头上和羹手，乃祖声名似孝先。太息北朝开府老，真成故里烂柯仙。庆流冢嗣承先泽，学到孙枝又一传。野叟临岐无别语，勤修世业复青毡。"
"送刘侯之官吉州","宋末元初","陆文圭","暨州美政不三年，江右遗民借二天。皂盖朱幡新牧守，青原白鹭旧山川。邦衡奏疏云中有，永叔诗章洛下传。故里诸孙无恙否，下车第一表先贤。"
"送严简卿之燕为司徒掾","宋末元初","陆文圭","汉儒多辟司徒掾，掾属虽卑地望高。闻有袁安在公府，可无陈宠作辞曹。修鲸未肯随鳞介，威凤终须现羽毛。少壮功名当拾取，金台落日射征袍。"
"送吴次尹惠州巡检","宋末元初","陆文圭","万古罗浮洞，江楼著老坡。子西相继出，廷秀晚经过。欲访先贤去，其如远道何。天寒与君别，莫听扊扅歌。"
"送张仁卿二首 其二","宋末元初","陆文圭","作县徒劳尔，飞黄服短辕。弃官真不恶，惜别却无言。再试知何地，孤生老是村。去逢南国友，梅岭正花繁。"
"送张仁卿二首 其一","宋末元初","陆文圭","四海张公子，腾书盛赞贤。论心才几日，屈指遂经年。鹜案翻新牍，鸡窗理旧编。迟君得小暇，已索赠游篇。"
"送张文友州判","宋末元初","陆文圭","太息君侯有祖风，栖栖五载簿书丛。功臣昔绘云台上，循吏今标汉传中。绿水江风送行色，紫金关月照孤忠。预人家国非吾事，但喜诗书气味同。"
"送张慎与归海陵侍养二首 其二","宋末元初","陆文圭","英才销落尽，世事一凭栏。以我相思切，知君欲别难。暮云南国暝，早雁北江寒。独羡莱衣乐，春风鬓未皤。"
"送张慎与归海陵侍养二首 其一","宋末元初","陆文圭","湖风吹柳絮，记别一年馀。君出当归养，吾穷久索居。乍逢论缱绻，欲别又踌躇。一苇长江隔，时时卜鲤鱼。"
"送杨伯可赴省","宋末元初","陆文圭","秋水芙蓉幕，时闻啸诺歌。簿书精力尽，台省故人多。别酒禁愁得，交情奈久何。怀君四德备，廉正复谦和。"
"送汪太无道人","宋末元初","陆文圭","面带青山色，道人何处来。一壶悬日月，两袖裹风雷。铅鼎养活火，寒炉拨死灰。出寻方外友，不语又空回。"
"送周子华南归二首 其二","宋末元初","陆文圭","此日与君别，重逢未有期。衰年行欲尽，近事或难知。浩荡风云会，萧条草木悲。三吴多俊杰，试与问安危。"
"送周子华南归二首 其一","宋末元初","陆文圭","江城少公事，幕府得诗人。乍见颜如旧，相思意转亲。不堪时事改，赢得鬓毛新。后夜孤舟别，西风漾月轮。"
"送庞西山","宋末元初","陆文圭","行李不盈车，西风两鬓华。历官多在考，归蜀已无家。人去空芹水，舟行及藕花。飞腾君有日，吾计老桑麻。"
"送侯仲逵安丰之任","宋末元初","陆文圭","江上故人今送别，淮头往事独凄凉。陂成孙叔能强楚，城破刘公不负唐。千载与君期事业，一区怜我老耕桑。升平幕府应多暇，书问时时远寄将。"
"送唐子华","宋末元初","陆文圭","海内多英俊，交情得似君。慇勤别后语，呜咽病中闻。吟棹秋溪月，归帆晚浦云。可怜江树隔，何日更论文。"
"送班同知","宋末元初","陆文圭","专城镇西土，世禄食南方。纨裤洗馀习，簪缨袭旧芳。高风仰乔木，遗爱指甘棠。他日循良传，应留姓字香。"
"送魏叔华归杭州得行字 其一","宋末元初","陆文圭","青山出郭两相迎，潮去潮回客子程。门外送车今几辆，筵中祝酒已三行。对床有弟酬佳约，拥髻何人诉别情。桂树结花当洒扫，重来曾指白鸥盟。"
"送魏叔华归越","宋末元初","陆文圭","阅世沧江上，柴门几送迎。云泥虽异路，车笠见交情。春雨西兴渡，梅花古粤城。寄声卖樵叟，莫羡锦衣荣。"
"夏港道中","宋末元初","陆文圭","微暖背曝日，轻寒面受风。人行官路侧，鹊起野田中。细草陈根绿，疏林病叶红。故人云水隔，来往愧衰翁。"
"挽孔东冈","宋末元初","陆文圭","此老典刑在，粹然瞻德容。百年守经学，一邑号儒宗。泗水乾别派，泰山摧小峰。孝哉庐墓子，滴泪死青松。"
"挽吉州刘总管","宋末元初","陆文圭","画戟清香彼一时，归舟素幔不胜悲。坟成共负犍为土，堂在空留蜀郡祠。乱起赤眉徐自定，忧侵白发已先衰。平原岁晚多宾客，泉下难酬国士知。"
"挽孙石山二首 其二","宋末元初","陆文圭","荣华露槿落纷纷，苍狗依然是白云。荆渚止称前进士，灞亭不识故将军。人间无乐徒劳子，天上求文即召君。楚些西风将泪去，只鸡他日酹秋坟。"
"挽孙石山二首 其一","宋末元初","陆文圭","今年星度岁为龙，掩袂竟嗟吾道穷。正始遗音从此绝，贞元旧曲为谁工。饰棺不待百年尽，隐几元知万事空。里有水心铭笔古，宜书潜德贲幽宫。"
"挽朱自斋总管","宋末元初","陆文圭","郡绂虽重绾，斋铭祇自修。阴功淮海积，遗爱浙江留。世事桑田水，人生薤露秋。盖棺奚复憾，箫鼓咽原头。"
"挽朱南伯","宋末元初","陆文圭","爵齿不踰德，天乎夺此君。官才称主簿，郎已转修文。玉质埋黄壤，葩辞散彩云。从今书带草，不独郑公坟。"
"挽何汉卿","宋末元初","陆文圭","被服安儒素，行藏任性真。终于太平世，夺我老成人。乔木苍苍古，孙枝奕奕新。西邻闻夜笛，衰泪一沾巾。"
"挽何有开","宋末元初","陆文圭","捧檄垂三考，还家甫一旬。风云千里志，露电百年身。讲席辞多士，帷堂泣老亲。三生有遗恨，五福少全人。"
"挽吴朝奉","宋末元初","陆文圭","幼时桑梓敬，耆旧惜凋残。萧诫师吾俭，庞言遗以安。天乎非不寿，命也亦何叹。谁笔延陵墓，呜呼永不刊。"
"挽张州尹夫人","宋末元初","陆文圭","新颁五色金花诰，彩服儿孙正满堂。不见鱼轩随五马，空令鸾镜照孤凰。车中鬓老愁潘岳，案上眉低忆孟光。流水无情飘素幔，凉宵燕寝独凝香。"
"挽李德夫","宋末元初","陆文圭","一种金籯业，相传五世馀。贫同司马壁，富有善和书。四子供甘旨，诸生问起居。典刑无复在，丹旐泣随车。"
"挽杜华父","宋末元初","陆文圭","乡里多遗老，朝廷少用儒。公初升国学，官止教生徒。卫道心犹壮，忧时骨已臞。遥知埋玉处，风雨暗山隅。"
"挽闲闲真人父司徒","宋末元初","陆文圭","堂堂遗一老，五福寿而康。系出安仁谱，身居荣禄乡。春山樵独隐，晚圃菊尤香。有子知何憾，骑龙下大荒。"
"挽陆义斋二首 其二","宋末元初","陆文圭","生平意气每相期，岁晚行藏各自知。见事略同因抚掌，忧时不语共攒眉。阖棺已矣公何憾，闻笛凄然我独悲。回首秋山寒雨外，青松滴泪作枯枝。"
"挽陆义斋二首 其一","宋末元初","陆文圭","四持宪节遍南方，屡表陈情返故乡。殊俗今犹歌德政，老天胡不爱忠良。山空虎逝狐狸出，春去花残蛱蝶忙。五十人生不称夭，独怜华发在高堂。"
"挽赵鼎之","宋末元初","陆文圭","太息佳公子，樽中了此生。吐茵人不怒，骂坐客皆惊。北阙名垂就，南柯梦已成。老亲并弱子，此恨若为平。"
"挽阙南夫","宋末元初","陆文圭","恶梦无端岁在蛇，先贤遗落重堪嗟。粹然践履终身实，老矣婆娑两鬓华。不见鲤庭人独立，忽惊鵩舍日西斜。窆碑好为书潜德，穷巷谁寻仵作家。"
"挽唐可竹","宋末元初","陆文圭","穿杨折桂黄粱梦，庭下哦松白发秋。兴废乃关千古事，荣枯肯为一身谋。江南有客朝金阙，天上无人记玉楼。丹旐西风范阳路，行人回首忆林丘。"
"挽谢竹所","宋末元初","陆文圭","江左称群谢，青山几夕阳。田园遗一老，诗礼训诸郎。胜日携樽乐，清风隐几忘。灵輀无路送，东望涕沾裳。"
"挽榕山陈同年","宋末元初","陆文圭","劳劳百年内，人物老沧洲。大志生难测，微官病即休。江花自终古，榕树不禁秋。雌甲嗟犹在，哀词泪不收。"
"效后村体","宋末元初","陆文圭","十载村居学养恬，未忘习气有人嫌。课僮薙草心先快，助仆移梅力尚兼。不分乌鸦啼锦树，绝怜紫燕傍茅檐。路逢野老閒相问，新岁凶穰可豫占。"
"留别王伯洪平章高显卿左丞","宋末元初","陆文圭","幼从翰墨场中出，晚见车书宇内同。四十年前沾雨露，三千里外犯霜风。蛾眉共妒婵娟女，鹤发谁怜矍铄翁。回首束书归旧隐，江南笋蕨满山中。"
"病中寄诸友","宋末元初","陆文圭","五福人间有，吾兼疾与贫。死宁遭疫鬼，生不媚钱神。采药思方士，贻书荷故人。城东有别墅，风雨失残春。"
"病足","宋末元初","陆文圭","筋寒苦蹠盭，尊足讵能胜。谁谓行多露，全如履薄冰。城非靴可踢，阶岂袜堪登。设有蒲轮召，安车未易乘。"
"病枕不寐","宋末元初","陆文圭","大率忧兼病，尤非老所宜。吟愁枯两鬓，时事锁双眉。瘦削嫌衾薄，醒眠觉漏迟。拒霜三五朵，应爱北风吹。"
"贽尤端木二首 其二","宋末元初","陆文圭","万里梯航走贡珍，乾坤无地著孤臣。湘江空记庚寅渡，石壁曾题癸巳人。国士犹嫌先事范，仙家莫问几经秦。愿提草履从君后，煮茗寒泉代拾薪。"
"贽王容溪","宋末元初","陆文圭","劲竹持高节，馀花表晚香。一瓢颜子巷，六籍郑公乡。后学师圭行，先天发宝藏。空携经世具，独立暮山苍。"
"贽杨子裕中丞","宋末元初","陆文圭","堂堂四世三公后，今日乘骢出案临。坐上即时闻减乐，袖中虽暮不怀金。官民乘访皆公论，狱卒平成有恕心。古柏台边霜气冽，肯分春意到寒林。"
"高邮宝应道中","宋末元初","陆文圭","长淮昔战争，废地少人耕。野壁三家市，官亭十里程。田夫时识字，水鸟不知名。薄暮宿何处，孤云又一城。"
"偶题 其二","宋末元初","陆文圭","旋沽腊醑供园菜，小簇春盘撷土蔬。老子兴来犹不浅，故人病后肯相疏。远书每劝加餐食，新学多承问起居。大息吾年馀几耳，閒愁不乐复何如。"
"寄戴帅初先生","宋末元初","陆文圭","词章科目溯当年，璧水名流孰子先。杜甫生逢天宝末，陶潜空忆义熙前。明庭结绶怀新渥，暗壁移灯理旧编。约对青山谭出处，一冬涧雪长新泉。"
"雪江独钓","宋末元初","陆文圭","极浦寒云压雁低，石矶老叟手如龟。茫茫沙上银千顷，袅袅风前玉一丝。鹭失芦花惊月早，鱼吹柳絮上冰迟。故人物色嫌相认，纵有羊裘不敢披。"
"黄山上先冢旧葬处","宋末元初","陆文圭","一盂麦饭一豚肩，寒食风花泪眼边。倘得黄泉相见母，胜如白日上升天。万家置去成何用，双鹤飞来亦偶然。事死如生莫言孝，几曾庐墓过三年。"
"强南坡自作墓铭生求挽诗","宋末元初","陆文圭","年光催客过邮亭，八十馀翁尚典刑。见说近成遗老传，未当上应少微星。履香窃笑空题墓，宝玩何须自乞铭。今古达观惟一士，山童负锸醉刘伶。"
"察罕布哈教授满别","宋末元初","陆文圭","小却官虽晚，先登艺最优。文章九州外，科目万人头。桂折金天月，芹空泮水秋。澄清赖君辈，宪府正旁搜。"
"蔡梅边挽诗二首 其二","宋末元初","陆文圭","忆昔艰难共避兵，转于贵贱见交情。长江一水分南北，异姓两家真弟兄。回首忽惊人世换，伤心敢负岁寒盟。空亭花月如春梦，惟有清溪一带横。"
"蔡梅边挽诗二首 其一","宋末元初","陆文圭","樽酒吟梅忆旧游，忍听笳鼓咽原头。曾庐柏下三年墓，退卧花间百尺楼。淮海壮心空落落，山林晚兴寄悠悠。寒窗寂寞留孤月，劝孝坊前客泪流。"
"题三洲诗卷","宋末元初","陆文圭","潮拥寒沙疋练长，东南人物老江乡。藕花秋晚吴霜落，杜若春深楚水香。闲对渔樵谈治乱，贪看鸥鹭失兴亡。无人会得乘桴意，东面区区叹海洋。"
"题孔平山墓铭","宋末元初","陆文圭","东鲁家犹在，尼山道最尊。教能行万世，福不庇诸孙。薄宦三千里，遗铭数百言。不埋防墓侧，空吊雨花魂。"
"题桃源手卷","宋末元初","陆文圭","种柳栽桃总是春，兴亡千古一沾巾。只评隐者非仙者，莫悟秦人即晋人。年号记曾题甲子，儿孙肯使识君臣。南阳高士空遐想，不向柴桑去问津。"
"赠游士艾介翁","宋末元初","陆文圭","三江怀故国，七泽吊孤臣。有客诗招隐，何心赋问钧。明时无弃士，晚节少全人。游子归何日，农工已及春。"
"赠潘道士祈雨","宋末元初","陆文圭","日者旱太甚，天乎祷有诸。震雷惊破柱，骤雨喜随车。精意通无间，神功敛不居。鲁侯明德颂，好接有年书。"
"骤雨","宋末元初","陆文圭","绛帐虚堂设，檐牙雨骤倾。已过惊蛰日，未听候虫声。向晚飞蚊出，偏工傍耳鸣。山灵戏穷士，邀喝夜相迎。"
"七夕祈雨","宋末元初","陆文圭","彩云朵朵西风散，银汉昭昭北斗倾。车上耕夫愁欲泣，桥边织女笑相迎。蝗飞近境行将及，龙卧深渊自不惊。病枕怕闻箫鼓闹，谁家乞巧到天明。"
"七月二十九日夜大醉宿陆宣慰廨旦日以一诗谢之","宋末元初","陆文圭","夜行被酒止公亭，耳热呼乌坐尽惊。瓮下自惭非毕子，吐中不觉卧王生。相宽吏舍情何厚，误污车茵罪亦轻。戏马倘容宾落帽，更拚投辖饮天明。"
"入杭苦雪二首 其二","宋末元初","陆文圭","年年西湖上，梅柳得春多。新正十日雪，重阴压微和。皓洁混泥途，轻盈赴寒波。危桥驴失脚，不如坐吟哦。推窗无杰句，奈此玉峰何。"
"入杭苦雪二首 其一","宋末元初","陆文圭","雪天无晨昏，尤难辨西东。高低赋万象，偶尔一色同。会睹日与月，终愁雨兼风。居人掩关卧，况乃逆旅中。买薪呼斗酒，黧颊生微红。"
"十月下旬骤寒小雪","宋末元初","陆文圭","朔风翻屋浪喧豗，泼墨浓阴扫不开。天下撒来云母粉，人间唤作豆秸灰。细民共喜宜新麦，老子先须探早梅。为怕玉容禁不得，数枝和泪折将来。"
"又口号四首 其一","宋末元初","陆文圭","洛阳亭下昔埋轮，当道豺狼不避人。今日黄花故园酒，独携野鹤伴閒身。"
"三月一日偕善之无逸游南山桃园分韵得源字","宋末元初","陆文圭","白云起南山，随我度溪园。园丁荷锄去，季女出应门。汲泉供香茗，扫石开清樽。人静禽声乐，春深花事繁。蛾眉映修竹，掩袂娇欲言。吾亲白云外，未敢访桃源。"
"三月旦日出游","宋末元初","陆文圭","季春已一日，寒气犹袭人。斋中偷小暇，陌上追馀春。金华古精庐，几劫化微尘。入门何所见，修竹出墙邻。迤北过崇明，殿阁何嶙峋。山房闭不启，俗客来辄嗔。徐归偃藤床，息我定力匀。残书了一卷，古意含酸辛。山芽聊止渴，起瀹石泉新。"
"山村示暮春三绝句和韵 其二","宋末元初","陆文圭","樵儿拾樵不畏虎，隔溪看花如隔雾。鹧鸪声在柘岗西，落日腰镰下山去。"
"己卯题吴江长桥二首","宋末元初","陆文圭","瓜步投鞭湿马尾，吴江犹是衣带水。阳侯不敢驾风涛，神剑自断长虹死。木罂夜半飞渡军，缚筏驱丁命如蚁。波心两龙忽跳出，一声金鼓波神泣。兴废相望五六载，斜阳独倚栏干立。酒酹波神叫不应，剑铓冷浸秋蒲碧。江头朱栏四千尺，一望初疑几十里。左约江流右截湖，桥东出日桥西雨。渔歌答响远相失，群雁旅泊迷葭苇。荒村独木横野渡，深厉才能湿衣履。乘舆足受两三人，犹当杠梁涉溱洧。书生眼力小如瓮，一睹巨丽心惊喜。吁嗟人力不可到，毋乃神功役山鬼。忆昔燕兵下江浙，马逸风騣卷滩尾。长驱水陆一时进，钱塘破竹从风靡。川流衰竭王气尽，成败反复固其理。汴师平南将彬美，南人死恨樊若水。采石浮桥一夕成，晓出降幡人姓李。"
"马道士为詹仲明作柳城春色图城门外柳树连堤桃花夹竹小桥渔艇茅屋下有读书人不知何处景也为题二绝 其二","宋末元初","陆文圭","城外春风野水浑，桥头双桨下孤村。柳桃红绿撩人眼，独坐书斋懒出门。"
"马道士为詹仲明作柳城春色图城门外柳树连堤桃花夹竹小桥渔艇茅屋下有读书人不知何处景也为题二绝 其一","宋末元初","陆文圭","渭城客舍柳烟遮，渔叟桃源去路赊。松竹林中读书处，一图风景属三家。"
"为刘君符赋乐山诗","宋末元初","陆文圭","山体本至静，仁体亦如之。乐者有深味，鲁论无费辞。目玩唯自得，心契若有期。逝川同一旨，妙理无容窥。刘公本好古，雅志非好奇。诸君为著语，殆类爱山诗。泉石涵清思，松柏媚幽姿。古来山中人，此道未必知。蜡屐毋乃癖，拄笏殆成痴。独有首阳高，薇苦甘如饴。得仁即无怨，千载真吾师。"
"书范石湖白髭行后","宋末元初","陆文圭","渡江莫盛乾淳间，虞范诸贤鬓未斑。功名草草负遗恨，老死不见巩洛山。我近经行石湖路，范家水名王家墓。风流一代竟澌尽，手泽何人为珍护。直当慷慨论兴亡，奚暇悲歌叹衰暮。"
"从圣国宝二茂才叙别","宋末元初","陆文圭","龙门世家史学祖，足涉淮湘到邹鲁。儿生堕地弧在左，妇闭车中为谁苦。二君雁荡游虎林，逆旅一笑论古心。地炉画灰事未竟，推窗看天雪意深。山寒约共梅花语，江水东流予北去。明年春风上石渠，道傍为我吊望诸。"
"壬申冬晦叔译史归别小诗奉饯","宋末元初","陆文圭","苍颉制字传羲皇，鬼神夜哭殊仓黄。语言声律未易下，嗟君楚产学北方。又能经术饰吏事，笔墨岂足尽所长。邮亭一夕饮离觞，他年富贵勿相忘。天无烈风海波静，白雉九译贡越裳。盛时努力早出仕，成诵姬旦坐明堂。"
"壬辰端阳后一日会潜斋以竹深留客处荷净纳凉时分韵得净字","宋末元初","陆文圭","日透朱樱明，雨拭白莲净。布席开清樽，授简递新咏。谋乐须及时，养拙聊适性。传闻度辽师，铠甲冒暑盛。"
"月","宋末元初","陆文圭","青天一片玉，上有众星列。夜中光渐小，让此玻璃月。白兔卯时生，桂子秋后结。天上有山河，两界隔吴越。何当御嫦娥，万里驾飞辙。太白为前驱，綵鸾相继发。"
"王隐斋墨梅","宋末元初","陆文圭","曾看月下挂疏影，更怜雪后折横枝。逋仙此诗真是画，王生非画却成诗。"
"车","宋末元初","陆文圭","舟止奔牛堰，始识丹阳车。规制殊草草，力不任驰驱。淮安距宿迁，代之牛与驴。轩盖乃差大，双轮夹一舆。軝衡輗軏轸，名物与古殊。梓人不知经，多以方言拘。输载亦稍丰，日行百里馀。御者非王良，隉杌不安车。蒲轮召申公，养老宜徐徐。干禄以为荣，愧我非纯儒。小儿问金根，其制复焉如。舆服汉最详，具载班范书。慎勿似韩昶，问学当勤渠。"
"东风","宋末元初","陆文圭","东风何太急，日落黄尘起。篝灯吹欲灭，骤雨打窗纸。"
"代挽奉政陈公","宋末元初","陆文圭","江淮离旧隐，辽碣著新功。騄耳非凡马，苍髯独老龙。韩铭空纪实，曾箦遂长终。先世盟犹在，寒山泪滴松。"
"出镇口止见小峰","宋末元初","陆文圭","镇东小峰独无侣，中峰徐来顾其弟。大峰偃蹇背面去，似嫌俗客不与语。无奈我行节节高，山欲藏身恐无所。"
"北入穆陵关皆山石崩沙北风尘起行人良苦因作","宋末元初","陆文圭","大风北来沙触面，行人咫尺不相见。寒日无光天地晦，一似项刘睢水战。四山确荦路摧车，涧壑涓流长一线。土檐烟突两三家，鬼貌鹄形何物变。葛卢牛语谁能别，公冶禽言难复辨。古磁浊酒时招饮，破瓮酸齑聊自荐。吾闻临菑称钜丽，十二山河据形便。姑尤聊摄旧提封，夷吾小白初营建。三归反坫侈国中，九合衣裳出幽鄄。孟姜洵美共翱翔，稷下群游逞雄辩。盛衰气脉不可测，往来今古更相禅。干戈流徙人物换，水火崩腾陵谷转。会使雍门重感慨，无复苏秦昔誇羡。山东负海犹如此，六合茫茫难睹遍。安得长剑倚白云，手抉狂飙清九县。"
"古意二首送朱鹤皋 其二","宋末元初","陆文圭","蓬首寒机女，枉顾生光辉。一登君子堂，松萝相因依。茂陵喜新聘，中路忽有违。愿垂堂上镜，照妾心中微。生死要有托，悠悠空是非。出门念远道，岁晏将安归。膏沐更谁容，为君叠罗衣。"
"古意二首送朱鹤皋 其一","宋末元初","陆文圭","雁荡英英云，孤凤云中吟。风吹五色羽，堕此半水林。桐花作秋枯，野桑空绿沉。苦葚不致醉，鸮食予何心。凤兮归去来，岐山有高岑。"
"古意四首寄张可与孙晋卿 其三","宋末元初","陆文圭","老翁持镜向市卖，铜光的皪秋水清。丑妇鉴容惊堕地，想渠嫌杀太分明。"
"古意四首寄张可与孙晋卿 其二","宋末元初","陆文圭","长松百尺荫官街，街吏斧锯充官柴。高寒自是饱风雪，岁晚只合居穷崖。"
"宁晋李照磨筑室奉亲名曰芝室索客赋之","宋末元初","陆文圭","口诵严君口授书，手提慈姥手缝衣。寸草安能报春晖，远志不敢回当归。嗟儿客宦游有方，舅姑晨兴妇在旁。手供鲑菜晡下堂，几席代汝亲扶将。白云英英赵州山，玉琴石榻窗户閒。上池饮罢燕坐间，生香满室光照颜。钟英毓秀自乃翁，草木臭味将毋同。借锄取帚面发红，偕饮甘露薰祥风。"
"生意堂赋玉簪花得相字","宋末元初","陆文圭","娟娟秋兰花，绿叶何披猖。沙鹭明玉羽，冰蚕吐丝肠。倩盼宜素绚，追琢少金相。居然铁石心，爱此风露香。何当竞春华，亦复委朝霜。折花三太息，援笔临清觞。明年花好在，坐客忘潇湘。"
"甲子三月二日出白羊门将游茅山诗","宋末元初","陆文圭","我来古茅州，未登三茅峰。自愧尘中人，遽希云外踪。明日作寒食，命驾吾欲东。白羊古城门，坡陇何重重。我行涉其颠，忽下涧井中。一曲复一曲，直道何由逢。时于荆棘里，小树樱桃红。茁茁丘中麦，类我头发蓬。发白日日脱，麦青长芃芃。安得长生诀，稽首华阳翁。两唐古君子，居邻升元宫。探仙在何许，为我作先容。"
"甲申春张菊存游洞霄诸公饯诗盈轴越明年余过故都补行卷之末","宋末元初","陆文圭","春申下邑荒江滨，有眼不识钱塘春。朅来南北两高峰，乍见西施真美人。晓妆浓淡看不足，誓结鹑衣老湖曲。安知湖曲有高人，如此仙姿尚嫌俗。别寻大涤登天柱，气压群峰三十六。归来书窗风雨夕，潜听三竺山灵哭。眷言玉局老飞仙，摩挲铜狄今几年。神蛟飞鼠亦何有，金堂玉室空茫然。天风吹醒丹泉酒，碧桃津远人回首。石上禽馀捣药声，绝怜无诀授长生。今年却被山灵笑，依旧湖堤拾芳草。"
"申港道中","宋末元初","陆文圭","兀兀乘肩舆，西风掠老鬓。云冻山色暝，水寒江声近。篱根盈尺雪，晴释才及寸。人事日相酬，客路岁将尽。急归掩柴门，地炉拨馀烬。"
"立冬","宋末元初","陆文圭","旱久何当雨，秋深渐入冬。黄花犹带露，红叶已随风。边思吹寒角，村歌相晚舂。篱门日高卧，衰懒愧无功。"
"同善之仲实无逸共赋雪中香亭","宋末元初","陆文圭","冷云低压翠禽巢，碎玉玲珑不耐敲。蜂蝶迟来探芳信，暖风已逼杏花稍。"
"有感","宋末元初","陆文圭","六月南风盛，秋意虽未多。长养会有极，摇落将如何。高槐鸣衰蝉，况乃蒲与荷。一老坐太息，群儿笑且歌。笑歌恐未终，岁月已蹉跎。"
"杂诗五首 其五","宋末元初","陆文圭","定远未封侯，发愤投其笔。老儒七十馀，毫秃手不释。才器有长短，志器各自适。遥思玉关外，万里风沙隔。"
"杂诗五首 其四","宋末元初","陆文圭","秋声何飕飕，乃在枯柳边。畴昔韵鹂鹒，岁晚栖穷蝉。张绪少年时，春风正可怜。流光不相待，白首泪潸然。"
"杂诗五首 其三","宋末元初","陆文圭","何处人夜归，一犬穿篱吠。狺狺声四起，似各应其类。月寒人影空，帖耳循墙去。家家防穿窬，披衣不得睡。"
"杂诗五首 其二","宋末元初","陆文圭","夜半更相呼，巷南连巷北。人语何喧喧，阴风何窣窣。猛虎下山来，挼尾逐不得。村中鸡犬尽，行择小儿食。"
"杂诗五首 其一","宋末元初","陆文圭","田叟不知书，指望升平年。一生把锄犁，忽闻铸戈鋋。早晚征徭起，惊讹走相传。腐儒寒窗下，风雨正齁眠。"
"次善卿杂诗五首 其五","宋末元初","陆文圭","弃儿啼草间，瘦妻卧路傍。公廪已告匮，私户犹多藏。嗟哉守钱奴，盗窃势且昌。莫保千金躯，汝富安得长。鍊炭不及炊，宝玦空自将。独有黄巾寇，不入郑公乡。高贤古所贵，薄俗今可伤。"
"次善卿杂诗五首 其四","宋末元初","陆文圭","火云吐赤日，旱势千里阔。古人救荒术，货食知本末。家家算口赋，殆类僧持钵。激水活肆枯，植木荫道暍。诸公善努力，赤子正饥渴。"
"次善卿杂诗五首 其三","宋末元初","陆文圭","蛙从井底语，豹在管中见。若遇大方家，一笑真自献。馈浆意已惊，抱瓮力殊倦。因知巧若拙，颇觉狂次狷。玉以德保瑕，珉以多故贱。"
"次善卿杂诗五首 其二","宋末元初","陆文圭","东坡讥举子，有类候虫鸣。退之讥诗人，谓作苍蝇声。制策直而核，联句新且清。自作复自讥，持论终未平。无人解此意，起我怀古情。"
"次善卿杂诗五首 其一","宋末元初","陆文圭","贞女不自媒，蛾眉为谁扫。春风吹年华，闭户绿芳草。灵脩不我顾，览镜红颜槁。焉得北堂萱，聊用宽忧抱。又惧青蝇谗，善使黑白倒。遂令亲者疏，我欲俾有昊。"
"竹友以其季子将有远行丐余一言余与翁游视其季犹侄也为之言以励其志","宋末元初","陆文圭","我生发未燥，汝父以诗鸣。忧患涉世老，襟义犹峥嵘。晚乃得二雏，美不减徐卿。季也才弱冠，诗坛将父兵。愈湜气如虹，候门识奇英。下马呼小友，相顾各自惊。騄駬不受羁，历块千里行。分台柏森森，霜气压百城。汝游何所挟，两字直而清。锐进年倍壮，静退事饱更。欲令从雅操，端肯迂修程。远游重垂戒，显亲须扬名。但酬化茝志，足慰舐犊情。"
"竹鹤窥棋雪字韵","宋末元初","陆文圭","秦马投鞭江可竭，别墅从容谋已决。兰阶小儿呼与棋，敌手不觉平时劣。青冈鹤唳走先声，捷书上床屐齿折。局中胜负俄今古，身后功名谩豪杰。何如山中静相对，风度幽篁韵清绝。林深有客遇神机，柯烂无人传妙诀。白头老姥独解事，化作仙禽欲饶舌。石枰落子忽惊飞，五月骊山啄残雪。"
"老桂古字韵","宋末元初","陆文圭","人受气之精，百岁惊风雨。少壮会有衰，神散无复聚。木受气之偏，生旺寄于土。枝干老更奇，花叶落仍吐。君看山中桂，秋露滴金乳。种者是何人，赏者经几主。天香入酒冽，吸月空怀古。素娥笑白发，对影独起舞。"
"耳聩二首 其二","宋末元初","陆文圭","血气衰微性不灵，非非是是几曾听。胸中不著许多事，天下本来无正声。但觉飕飕战风雨，谁知虩虩震雷霆。先生耐静坐终日，怪底作劳吾耳鸣。"
"耳聩二首 其一","宋末元初","陆文圭","几年本分做家公，虽是痴顽幸不聋。何必张皇惊斗蚁，更须辛苦望攀龙。湿窗暗想催花雨，开户遥知戛竹风。问夜何其将夜半，元来野寺已鸣钟。"
"至元重光单阏之岁春正月陇西郡太夫人介寿八十子侍郎帅其昆弟子侄内外姻族寮友宾客奉觞上寿如仪州人士相与嘉叹争为歌诗咏其事而绣使紫山胡公为之序云","宋末元初","陆文圭","断机碎锦缬，短髻剪青丝。殷勤谢师友，老妇得佳儿。长宦客四方，鹤发在高堂。安得凌风翼，高飞至母傍。春晖不可报，萱草日日长。今夕知何夕，门有车马迹。堂下罗钟鼓，堂上合宾客。春风吹绿酒，起舞儿献寿。客问年几何，旧岁七十九。此去三千年，蟠桃始开花。花开又结实，瑶池度岁华。客起再拜言，遗核幸分甘。小人亦有母，八十又加三。核中有琼浆，饮之胜啜菽。怀归满袖香，仙霞烛幽谷。"
"许正卿伤臂","宋末元初","陆文圭","危机在平地，险不是丘陵。偶尔一投足，几乎三折肱。鞠躬难尽力，攘臂必须绳。他日三公贵，轺车好稳乘。"
"过朝天门留题茶肆壁","宋末元初","陆文圭","飞龙殿阙何崔嵬，黄须龙种去不回。只见长安不见日，不闻人从日边来。软红湿雨腾香雾，歌童舞女钱塘路。沙碛秋乾雁落群，日光寒薄西风暮。"
"别李宰","宋末元初","陆文圭","句曲一山县，东西俱百里。三茅地有灵，出宰多才美。前有赵与谢，今有程与李。李为山东望，声价高莫比。清明一古镜，冷浸玉泉里。敏哉制锦手，洗却鸣琴耳。仁心非邀誉，直道不容毁。慈姁牧细民，谦撝揖多士。学馆盛文风，讲席究经旨。有客东北来，空斋兀书几。弹铗笑冯驩，下榻惭孺子。乐虽足一瓢，饱不望四簋。既为邑之氓，是亦吾所耻。饥饿欲赒之，馈蒱斯受已。将归重回首，决去负知己。冉冉楚山云，悠悠断江水。"
"即事","宋末元初","陆文圭","南窗阴阴日色薄，北窗烈烈风声恶。破衲蒙头睡正浓，地炉煮饼铛折脚。小奴惊叫老婢嗔，我愧口腹烦他人。豪家香阁暖生春，人乳蒸豚蜡代薪。"
"寿王君明","宋末元初","陆文圭","去年中秋月色高，吴山痛饮推文豪。今年依旧故乡月，纷纷青紫誇儿曹。世间儿曹何足数，芙蓉仙人在江浦。握荃怀瑾遗世纷，黄卷日与圣贤伍。曾攀月桂臼边枝，素娥夜半睡不知。觉来薄怒赪自持，与仙重约三秋期。一朝功成九霄去，小黠肯顾偷桃儿。城东白发龙钟叟，瓣香来祝仙人寿。长生辟谷未要学，千载与君期不朽。"
"寿陆义斋 其一","宋末元初","陆文圭","归棹石门江水长，肯留一片广州香。不须人祝千年寿，但愿公流百世芳。长侍潘舆游故里，胜持汉节落南荒。芙蓉金菊秋风径，好和陶辞引玉觞。"
"寿陆义斋 其二","宋末元初","陆文圭","绿发仙童驭彩鸾，九秋弥节下人间。明分月影山河动，清入霜华草木寒。已报除书来北阙，不妨拄笏看西山。霞杯浅注黄花酒，留取馀香晚节看。"
"寿常州路达噜噶齐","宋末元初","陆文圭","蓬山阁上冠群贤，出拥朱幡浙水边。但看两州歌善政，宜膺多福享遐年。当生自是长生佛，未老应为不老仙。欲就瓣香称寿去，梅林一夕涨江天。"
"寿理伯雍同知","宋末元初","陆文圭","理侯人之父，亦复兼母慈。束吏如顽奴，煦民犹婴儿。闯门无杂宾，铃下生蛛丝。内闻读书声，日晏忘晨炊。上马出署事，坐看棠阴移。人静报休衙，闭阁方退思。廷中相戒言，慎勿干以私。但祝公百岁，长为良吏师。公言抚字劳，良吏安可为。方当上印绶，自与赤松期。"
"应昌路驿傍有古松一干生十八枝为斧所伤江西胡生图以示州长官命余作诗","宋末元初","陆文圭","卢龙迤北道应昌，八月飞雪六月霜。阴风萧飒百草僵，牛羊陇坂狐兔冈。破邮古庙人鬼静，傍植巨木百尺强。孤根绵绵蛰幽土，枝干直上凌穹苍。何年堂堂十八公，会朝侍立冠剑长。中有二公能死节，张许崛强存睢阳。馀生幸或逃斤斧，远地何由选栋梁。西江行客苦好事，一见携之袖里藏。摩挲老眼识奇怪，兴作万里神苍茫。寒斋无复丁生梦，腹内惟闻葵藿香。"
"李杜","宋末元初","陆文圭","子美坐同谷，太白走扶风。虽遭仓黄急，转觉吟咏工。首乱者群憸，贻祸及二翁。因知漆室女，发论乃至公。触事机难审，临危计易穷。川原愁夕照，草木困西风。鬼马如龙游，鬼妾如花红。变灭不须臾，焉能保其终。择祸莫若轻，老遁林谷中。"
"辛卯二月记异","宋末元初","陆文圭","客子游吴中，步上姑苏台。是日天雨土，四面集坌埃。微明日漏出，半朗风吹开。痴儿戏团沙，智士疑劫灰。天意复如此，人事信悠哉。"
"连日食粥儿辈愠见示之以诗","宋末元初","陆文圭","抄书灯下语吾儿，歉岁艰辛汝未知。坡老忍饥常并日，少游厌粥亦多时。但令后世师吾俭，深怪诸人遗以危。天意从今吾尽解，穷人大抵欲昌诗。"
"京口访郭义山出示陆丞相遗墨","宋末元初","陆文圭","宝祐丙辰榜，季世尚词章。功业已衰谢，气概犹堂堂。壮士死海岛，尤胜死雒阳。遗翰落人间，姓字透纸香。甲子行一周，复见文运昌。遗黎存一二，往事空茫茫。寒灯客窗梦，飞堕碙山洋。留眼看中原，且勿悲故乡。"
"和丁师善韵","宋末元初","陆文圭","辙鲋活斗升，莫向肆中索。已无秋成望，况复岁暮迫。蓉城一小县，舞袖折旋窄。针芒万亩青，席卷一川白。苦肠真食蓼，枵腹思啖柏。蒙袂嗟饥氓，胠箧畏暴客。将怀转壑忧，谁任求刍责。为政推仁心，匹妇无弗获。登途祗王命，东西固不择。汉网殊阔疏，挂一直漏百。但令大纲正，潜使宿弊革。斯民本同体，难以一膜隔。发奸虽有术，救急岂无策。不惮原隰驱，要知闾里阨。消平蛇龙居，安集鸿雁宅。庶免愁叹声，谣诵沸广陌。"
"和陆振之见寄韵","宋末元初","陆文圭","日长不废读书功，我与宗人老颇同。病起自羞黄面老，兴来人笑白头翁。剖瓜未信能祈巧，结柳终须学送穷。樽酒论文定何日，碧云暮合忆江东。"
"和陆振之见赠韵","宋末元初","陆文圭","我怀陶元亮，早弃彭泽令。宁甘柴桑饿，不受宋人聘。晚诗题甲子，绕著义熙正。得书晋徵士，千载论始定。吾宗佳公子，世禄让千乘。高眠九思斋，清节故可敬。寄来停云篇，词与意俱胜。耿耿好贤心，颇似缁衣郑。居家未得閒，歉岁讲荒政。良苗困螟螣，凶暴过枭獍。闾里不聊生，一发寄微命。闭阁忧攒眉，怀哉我同姓。惜无勋业志，不必频看镜。吾衰畏残暑，一雨秋意盛。拿舟溯流归，帆饱风力劲。田芜且莫问，但恨荒菊径。明月近中秋，云扫天宇净。素蛾惜皓发，把酒呼不应。何当共携手，尽此南楼兴。效颦辄捧心，拙句酬佳咏。"
"和郭有章见赠韵","宋末元初","陆文圭","敬亭山属谢家诗，太白重来又一奇。天既生才宜用世，士多有志不逢时。屠龙合让高人手，扪虱才堪童子师。大厦支颠要梁木，独甘杞菊老天随。"
"和曹士开侍御见寄韵","宋末元初","陆文圭","南台御史忠贯日，当昼妖狐屏无迹。端方自是廊庙器，错落天球间宏璧。记曾缓带理江城，犹忆尊前坐谈客。春树相思白日晚，月梁入梦青灯夕。乘车戴笠高与下，倚楼看镜今非昔。壮心无复夜闻鸡，莫比司空须恨赤。"
"和戴帅初寄诗韵","宋末元初","陆文圭","入海逢车陆用艘，仁人不遇叹游遨。登龙有意师元礼，刻鹄何心效伯高。每笑囚山非国语，绝怜投阁反离骚。此身幸免官驱使，两手犹能把酒螯。"
"咏风","宋末元初","陆文圭","好风何处来，天籁出众窍。披襟怀楚台，击筑思高庙。扶摇九万里，自谓一息到。安知大鹏运，不满斥鴳笑。终当谢蓬蒿，振翼绝海峤。"
"咏松","宋末元初","陆文圭","老松如枯骸，短松覆儿发。城中薪价高，斤斧不时伐。难长虬龙姿，免藏虎豹穴。樵童出山暮，步担挑新月。"
"送吏员迁调松江","宋末元初","陆文圭","吏员务选才具良，不问他邦与吾乡。珠金出产已足贵，兰桂移根亦自香。诸君此行良不恶，居家何如宦游乐。季鹰曾忆松江鲈，士龙空叹华亭鹤。昔人还乡苦不早，今人离乡涉远道。渔舟泛泽青茫茫，客衣吹霜白皓皓。朱甍结构井邑富，画戟清闲官府好。纷纷刀笔心自厌，落落功名身未老。要看入海运大鹏，不恨出山成小草。"
"庚子七月书事","宋末元初","陆文圭","今年低洼水生鱼，去年高亢旱坼龟。阴阳似属天公事，庙堂可是无皋夔。劝分纳粟令如火，老稚依然鹄形饿。嗟汝命薄独可怜，穹官巨室无凶年。"
"庚寅腊月二十九日饯孙晋卿宿清孝里晨起呈岩隐","宋末元初","陆文圭","驱马四十里，怅然临别情。举酒坐太息，岁月空峥嵘。河流日浩浩，此地几送迎。老我白板扉，卿等致太平。窗风吹酒醒，起视天未明。小星争馀光，残月西南倾。"
"怡颜亭曹若晦子无易为奉亲作","宋末元初","陆文圭","冬青有何好，婆娑岁寒姿。每爱渊明句，独树乃为奇。朝阳紫翠交，夕月光陆离。幽怀聊所寄，宴生辄移时。陶写得真性，丝竹亦何为。欢趣不自觉，况令儿辈知。"
"性斋二首为分湖陆提举作 其一","宋末元初","陆文圭","孔门性不闻，学者失其义。上中下为三，善与恶为二。邹洛异而同，韩扬同而异。不指理不明，不兼气不备。理无智无愚，气有驳有粹。本体在涵养，工夫由克治。立义以居敬，存诚以去伪。曾思两卷书，学问千古事。性外无馀天，斋中有乐地。"
"性斋二首为分湖陆提举作 其二","宋末元初","陆文圭","吾宗家湖曲，虚斋纳天光。清源泻活水，中有菡萏香。我欲袖两图，再拜升公堂。先天揭右序，太极列左方。见草忆舂陵，看花思洛阳。花草各有性，指图试参详。"
"泗滨石","宋末元初","陆文圭","荆山石有玉，楚国无人知。再献犹弗售，抱璞空自悲。他日遇良工，乃始称其奇。宝传数百载，邯郸又得之。秦人请城易，赵氏以为疑。不予宁负曲，予之恐见欺。相如奉使往，持璧指瑕疵。冲冠遽如许，睨柱欲何为。衣褐已归赵，汤镬安足辞。奇哉古若人，掩卷空嗟咨。是非定百世，成败止一时。天生此尤物，前后成祸基。有美当韫椟，衒鬻诚非宜。和氏不待价，刖足将尤谁。人才国轻重，璧岂系安危。相如真暴虎，虽死悔莫追。二子有遗憾，仲尼真吾师。泗滨一片石，不染自成缁。上有华林字，疑是故物遗。春官雅好古，传载烦文移。主人不敢惜，持贡白玉墀。埋光经几年，不与赏音期。无意博连城，得失轻毫釐。二事拟非伦，聊以资吾诗。"
"茅山道中","宋末元初","陆文圭","蜿蜒西北来，土阜馀百里。怪石耸巉岩，势距三峰止。大峰东南倾，中峰伏龙起。绵绵亘不断，小峰平而峙。名虽汉代立，山自开辟始。我来春雨馀，峰色有如喜。绿鬟光可鉴，栉沐初出水。缥缈三仙人，婆娑一老子。情知隔凡圣，颇亦达生死。埋金何必问，采药聊复尔。洞乳滴丹泉，手掬?吾齿。"
"饯刘继明西归","宋末元初","陆文圭","人生有三事如一，父子师友皆人伦。入向亲闱奉甘旨，出当书案服辛勤。老成识见无如子，少壮功名肯让人。老我卑枝栖鴳爵，仰看黄鹄上青云。"
"客中度岁","宋末元初","陆文圭","历遍青徐路，东风送入京。车中守残岁，道上拜新正。椒酒今谁献，桃符旧未更。故园梅正发，不见玉峥嵘。"
"春日不出","宋末元初","陆文圭","春风不著人，微寒带微和。落梅枝上稀，桃李园中多。桃李尚为容，青草被陵阿。时至气自应，美恶同一科。无声花蝶拍，有韵山鸟歌。老人闭门坐，如此景物何。"
"柬人索酒","宋末元初","陆文圭","不到青州已月馀，曲生风味近何如。东坡杯小君应怪，北海樽空客渐稀。奇士正堪来问字，痴人那复肯还书。分田种秫嗟何晚，独盼庭柯望白衣。"
"癸卯二月仲实诸人游野外饮花下得家字","宋末元初","陆文圭","散步逐芳草，小酌慰残花。土锉野人居，茜裙蚕妇家。汲流涧水浑，挽树花梢斜。园童贡新蔬，复邀啜杯茶。我兴偶然尽，汝意良可嘉。"
"癸酉三月园亭小饮之明日又适澹斋所薄暮醉归广文寄佳句二首走笔次韵 其二","宋末元初","陆文圭","绿阴未暗渐红稀，逢闰春迟一月归。古有惜花如子美，今无好客似当时。酒虽薄薄聊浇渴，棋亦平平旋解围。斜日倚阑人半醒，试寻青子摘梅枝。"
"癸酉三月园亭小饮之明日又适澹斋所薄暮醉归广文寄佳句二首走笔次韵 其一","宋末元初","陆文圭","名花浓淡总相宜，对此如何不醉归。丝竹既无娱朗日，园林可是乐清时。蛙声阁阁那成部，蝶阵团团戏作围。酸杏不堪尝煮酒，累垂空自压青枝。"
"皆山楼分韵得坐字","宋末元初","陆文圭","无诗山不喜，无楼犹自可。楼上著诗人，青山皆属我。得句山禽鸣，落笔山花堕。翠屏招我隐，欲往辄不果。推窗呼与饮，醉吸云一朵。须臾成五采，吐出惊满坐。"
"秋塘观鱼","宋末元初","陆文圭","野塘落芙蕖，下有潜鳞跃。渔多罟日深，圉圉方自乐。"
"秋感","宋末元初","陆文圭","遥夜百感集，白露下空庭。秋风入草木，众叶会飘零。甘液始润物，履霜渐阴凝。哀哉石榴树，谶语成添丁。兰艾既同焚，孰别臭与馨。皇天默不语，今古常青青。"
"送干寿道同知北上","宋末元初","陆文圭","甲寅诏下兴贤才，吴中多士轰春雷。门外鹄袍那可数，一人独上黄金台。宦途诘曲容不得，直向东海窥蓬莱。蓬莱水阔云气浮，眼看健翮摩天游。故乡六载不归去，老尽西风菊径秋。归来四壁亦不恶，人羡锦衣君不觉。馆娃茂苑正凄凉，古汴黄河复漂泊。问乡安在迟一见，承恩内直金华殿。从容薇阁演丝纶，花间应隔同年面。自恨山中老樗栎，拥肿不堪逢匠石。枯梢无复起春风，一生空负吹嘘力。"
"送马伯亨西省郎中","宋末元初","陆文圭","惊吾学问非少年，羡君功业当壮年。曾闻鸡声共起舞，老我输君独著鞭。腊寒枯柳不堪折，欲别未别心茫然。关塞黑风虎方啸，江湖白浪龙正眠。洪都西统数千里，俊乂如林足驱使。好将旧榻拂尘埃，佳客可能无孺子。"
"送天台陈审中","宋末元初","陆文圭","陈为台望族，不数谢与钱。此以科甲贵，彼以婚姻连。吾犹及乃祖，执鞭慕先贤。乱后识严君，握手吾同年。事功竟落落，世虑日日煎。衣冠一不振，抱恨埋重泉。君如丹凤雏，五采何翩翩。久客沧江上，穷秋思浩然。文运今再明，六甲一周天。老我终白屋，看子收青毡。浙水东西流，北风送南船。赤城几日到，雁影夕阳边。"
"送王安之无锡州判","宋末元初","陆文圭","龙峰邻吾州，赤子久失乳。或加手斲削，谁肯顶摩拊。有客来嘉禾，谈我读书坞。口称王侯贤，可配循吏古。廉不受私谒，公不畏强禦。素秋下严霜，阳春沃膏雨。泽国鲈正肥，山泉茗尤苦。州县徒劳人，扬历安足数。莫思金带横，长学彩衣舞。"
"送王行可赴宣城学官","宋末元初","陆文圭","闭关坐十年，扣门得一士。自言贫为养，非谓学优仕。执手问何之，赠言聊复尔。清溪生芹藻，流入泮宫水。先令我清心，次令人洁己。铸金师范巧，琢玉士习美。六经悬日月，颜孟元不死。君欲从之游，青灯茅屋底。相逢莫相问，扰扰鼓箧子。"
"送王居实游金陵","宋末元初","陆文圭","破毡吟雪拥清寒，有客虬髯急扣关。岁月苍茫千里暮，乾坤博大几人闲。依乘自许风云际，邂逅相逢草泽间。西上月林春未半，白鸥黄鹄看江山。"
"送长芦穆生归乡来别","宋末元初","陆文圭","闻君返桑梓，老我屏丘樊。命驾轻千里，临岐赠一言。为山方进篑，有水必观澜。颜孟千年在，遗经得尽翻。"
"送丘景唐赴安丰教","宋末元初","陆文圭","元枢出督宣威地，名姓江淮草木知。今见闻孙骑款段，去为博士拥皋比。诗书泽远真难继，功业时来亦可为。往事百年无处问，庆丰亭下稻连陂。"
"送北禅释天泉长老入燕","宋末元初","陆文圭","金身梦觉白马东，西来禅教各一宗。讲师高据狮子座，缁素群集惊盲聋。天华咫尺飞坠地，夜烛神光满室红。远师道林嗣宗风，专谈义学离禅锋。三叶五性总超诣，一枝擘与天泉翁。不泥筌蹄求解脱，不执文字迷本空。黄梅四月上卢龙，骑驴不下莫相逢。徐州麦饭足可饱，青州布衫谁与缝。卢沟桥边石头滑，飞锡径入明光宫。手挥玉麈天颜喜，身被红绡帝渥浓。回头却笑虎丘石，夜半不忆寒山钟。君不见懒残昔住衡山峰，使者召之终不从，天寒垂涕石窟中。"
"送叶仲实赴盐官州判","宋末元初","陆文圭","我舟馀杭游，君马蓟北骤。我衣素染尘，君衣锦炫昼。江湖著閒散，郡国需隽茂。才高真小试，儒腐乃大缪。鞭让祖生先，策甘之反后。"
"送叶敏卿提领","宋末元初","陆文圭","墙东老桧屋三间，几案亭亭背远山。时事浮云苍狗变，机心沧海白鸥閒。归与乍出红莲幕，行矣催归玉笋班。老子婆娑今得计，底须坐客唱阳关。"
"送卫月山归乡","宋末元初","陆文圭","胪传居第一，科目艳当年。慷慨诛奸佞，从容秉政权。诸孙今白屋，旧物止青毡。几见黄粱熟，何当铁砚穿。书声月庑下，灯影雨窗前。学者师王式，时人老伏虔。不令官济济，空负腹便便。桑葚鸮偏恶，桐花凤可怜。纵无当食禄，犹有可耕田。卒卒才倾盖，依依愿执鞭。二翁俱耄矣，一别重凄然。握手出门去，桂花香满船。"
"送节之衡之两舍人入燕","宋末元初","陆文圭","龙驹凤雏两陆子，并驾秋风鞭騄駬。老眼一见失惊喜，定知乃翁元不死。生子真足慰人心，景升诸儿豚犬耳。满朝誉翁不容口，世禄固应传不朽。为官岂计多得钱，取印终须大如斗。我是韩家十八郎，里中曾拜北平王。碧梧停鹄已飞去，玉雪娟娟今在傍。往事伤怀泪如水，矻矻穷年吾老矣。欲追霞佩小颉颃，手倦束书携不起。"
"送仲华葛兄","宋末元初","陆文圭","蓉城诸葛何绵绵，一门青紫三百年。闻孙流落湘江上，手握美瑾怀香荃。夜行衣绣岂足荣，归梦皛皛经山川。君家元有紫荆树，一枝两枝枯或妍。当暑归来憩其下，俯仰陈迹心茫然。墙东野人头雪白，乃翁坐上琴书客。凤毛一见眼双明，豚犬吾儿空自责。追思老少各时异，坐阅兴衰疑世隔。江湖来往慎风波，他年重会铜驼陌。"
"送刘青璧湖北道按察","宋末元初","陆文圭","飘然南去客，使者趣扬舲。白帝秋云滑，黄牛暮雨腥。寻诗行楚甸，问酒宿巴汀。北道人多朴，无词到讼庭。"
"送华仲实译史入京","宋末元初","陆文圭","苍颉何代人，后乃有冰斯。智者能创物，此理不复疑。国朝重文字，设官如经师。君才实楚产，北学尤恢奇。冥鸿登翰音，威凤呈羽仪。青云睨子贵，皓首笑吾衰。尚白玄空守，飞黄势莫追。祖行迟出郭，东畎正耘耔。"
"送州官解任","宋末元初","陆文圭","小郡凋零不可为，长官贤厚莫能欺。政声邻邑皆传说，心事同僚尽得知。堪笑青蝇工点污，敢将白璧强瑕疵。清时公论终难泯，遗爱空留去后思。"
"送师本竹","宋末元初","陆文圭","鲁国几男子，陋巷称颜渊。箪食何从出，赖有负郭田。养志本无求，求人志可怜。蜀翁古奇士，束书裹寒毡。客来拥毡坐，客去挟书眠。索供广文饭，催送司业钱。玉瓶何处酒，翠釜谁家烟。我乃遭数奇，彼胡钟美偏。厄穷不自悯，静退犹为贤。揖士撤讲席，呼儿买归船。后游记何日，今别已高年。感翁出处迹，抚几心茫然。握手出门去，梅雨暗江天。"
"送朱伯海入京","宋末元初","陆文圭","燕黍寒生春未回，可堪早别故园梅。新丰斗酒马周去，京兆束书韩愈来。赋就不须呈狗监，敕除先合拜鸾台。青云附骥非吾愿，自守书灯拨冷灰。"
"送朱鹤皋入京","宋末元初","陆文圭","故人天上调金鼎，应念先生苜蓿盘。博士不烦重讲席，拾遗无复叹儒冠。蓬莱海阔还须险，太华峰高不道寒。茅屋三间老书客，逢人懒问日长安。"
"送严陵邵叔忠学录归侍二首 其二","宋末元初","陆文圭","黄甲旧书生，明廷推一鹗。岁莫戢羽翰，静听华亭鹤。盛衰今昔异，出处老少各。乃翁信奇士，之子亦不恶。斥鴳伏卑枝，寄声谢寥廓。"
"送严陵邵叔忠学录归侍二首 其一","宋末元初","陆文圭","薄官如秋菰，冷淡不堪食。学宫如传舍，敝漏栖不得。访君桥水东，一榻可容膝。中吴多佳士，三载谁与适。可怜泮林鸮，止醉桑葚黑。束书归去来，钓台秋风夕。"
"送吴子长入京","宋末元初","陆文圭","乙亥江城守宵遁，连营锦帐排锋刃。丁男释耒儿女啼，朱门一夕黄金尽。我时拥卒护乡井，纻袍白马君来省。石床试剑人血腥，地炉传酒牛炙冷。手挥谈麈看落月，平明索饭出门别。虎林山头却寄书，一字不问家何如。乾坤风雨旦复旦，家家升平吃饱饭。君才筦库久繁剧，我老诗书更忧患。肯将出处问猿鹤，自觉高低笑鹏鴳。浩荡炎风扇区野，斜日征鞍古榆下。功名不复念远道，富贵自觉颜色好。俯仰畴昔予何言，梅雨敲窗湿诗草。"
"送吴仲宝入京","宋末元初","陆文圭","余年长汝父，汝季复余从。季也难为兄，文史日从容。兄也实竞爽，立身期亢宗。可念玉雪子，五月上卢龙。枣榆曝西日，尘土吹炎风。尔欲副尔志，安得宁尔躬。有方游可远，扬名孝乃终。归来拜嘉庆，我酌寿汝翁。"
"送吴君远","宋末元初","陆文圭","暨阳幕职无他奇，置薤一本水一盂。钟鸣张烛起署事，坐看日落庭西隅。雁行钳纸走却立，高悬明镜分丝铢。长官堂上口啸诺，时时隔舍闻歌呼。荒村人閒花自落，圜扉昼静草欲芜。褰帷使者上治状，为出清冰置玉壶。小儿踉蹡老翁怒，细问代者如君无。楚苔渍雨古驿寒，酒酣写出阳关图。君行上马慎勿驱，梅水绿涨南兴湖。"
"送吴宽斋并谢惠诗","宋末元初","陆文圭","衰年八十一，草露骨垂朽。有客款荆扉，甘言许吾寿。假如活百岁，祇欠十有九。辛勤抛书册，散诞耽棋酒。时时课小诗，不自觉妍丑。袖中出新句，见客惊欲走。反顾仍疾读，佳处辄肯首。呼儿急传觞，晚喜得此友。久之来告别，秋怀挂衰柳。百金无所赠，五言聊藉手。"
"送宋春卿之官湘阴","宋末元初","陆文圭","乾霜落丹枫，潮水清且浅。雅志君山高，离思湘江晚。利名登津要，孤介分疏远。来暮彼虽嗟，去思此难挽。何当升台端，绣斧烦临遣。"
"送张子野","宋末元初","陆文圭","江淮落南俯闽峤，山水相背风马牛。间关草就北征赋，日暮弹铗君何求。袖中漫刺通姓名，犹及庆历思中州。子京永叔老交友，白首莺燕陪风流。今无花月听水调，但见满目森戈矛。长歌送君万里游，天荒地老令人愁。"
"送张仲实","宋末元初","陆文圭","持斧上东山，伐木鸟群呼。道义不相敦，朋友良可无。嗟我聚糠秕，从君味膏腴。方辔蹈先轨，联绶趋正涂。事功期远致，诗翰亦小娱。但令交久长，不恨别须臾。岁律阴峥嵘，客程路盘纡。人事况寡欢，月异时复殊。疏梅忆孤屿，新柳怀清湖。"
"送李义夫出游二首 其二","宋末元初","陆文圭","少年有志东山卧，晚岁方图北海游。糊口饥宁甘半菽，拄胸气尚食全牛。问唐元振今谁在，欲赵平原何处求。赤白洪崖两相厄，不妨诗句各风流。"
"送李义夫出游二首 其一","宋末元初","陆文圭","与君丱角志相期，岁晏行藏各有违。老树晚花空自媚，秋林病叶更先稀。时情淡薄元无味，世路艰危总是机。门外北风吹自冽，旅人琐琐欲安归。"
"送李正斋","宋末元初","陆文圭","龚黄吁已远，循吏舍公谁。卧辙留行色，归装减到时。朝争驰荐剡，郡议立生祠。寂寂燕台客，难酬国士知。"
"送杨伯可","宋末元初","陆文圭","齐鲁多平原，江浙田高下。戢戢如鱼鳞，土籍谁主者。富人擅其利，失业悯孤寡。方今用周礼，天官出经野。古法虽可行，必得奉行者。杨君古循良，暨阳小民社。原隰遍咨询，辞色每宽假。经营始不扰，期集乃多暇。实惠苏困穷，先声走豪霸。陇牛閒卧昼，邑犬不惊夜。当年经行处，爱此憩棠舍。鸠功首上计，列郡居其下。倾城出送君，饥童控羸马。坐中有狂生，出位独难咤。均为受廛氓，关市不亲稼。乡胥上下手，轻重意取舍。仁公力救弊，立法宜少借。圣朝天广大，焉用究纤罅。议政罪甘诛，矧避官长骂。"
"送杨起之安丰录判","宋末元初","陆文圭","芍陂茫茫古边城，鸡犬相闻今乐土。交兵往事空流水，避乱居民尚遗堵。似闻此地岁丰穰，要得清官手摩拊。君才天马足神骏，老大去年参选部。闽中实历禆风宪，淮右先声动官府。争看祖道车骑众，力疾登途霜月苦。墙东故人懒出门，浊酒黄花对谁舞。"
"送陆同知北上二首 其二","宋末元初","陆文圭","淳风日已薄，恩义不相维。吏无得于民，民顾吏有辞。政化本不立，刀笔事愈卑。李侯今之人，而行古所为。外有屠嘉直，内无五伦私。锄奸如恶草，护民犹婴儿。瀹河苏彼旱，劝粟哺尔饥。从容方报政，代者俄及期。庸吏推不去，良吏去复思。谁欤观民风，入境采吾诗。"
"送陆同知北上二首 其一","宋末元初","陆文圭","浙尾带荒江，土与材俱薄。吴季独终隐，楚黄亦晚错。馀子不足数，眼明见卓落。騄駬初历块，青萍新淬锷。齿少逾老心，事迩存远略。百金重气义，千里赴言诺。可期功名会，兼受生死托。宦途入幽蓟，诗句留殿阁。出佐紫阳城，一麾真小却。炳烛照吏奸，良剂痊民瘼。一庭秋水净，万户春风乐。河内泣留恂，并州永思郭。归装乍林丘，趣骑已沙漠。梅花古驿寒，别酒故人酌。径北道邳徐，迂西趋汴洛。宫阙睹盛丽，山川想寥廓。成皋叹楚战，砥柱窥禹凿。旧邦吊二虢，古邑辨三亳。望诸墓犹存，戏马台如昨。燕赵誇蛾眉，云代珍狐貉。壮士多屠沽，逸人或岩壑。访古记宜勒，登高赋须作。订讹青简在，得句锦囊著。明年衣绣归，颇愿闻其略。鸿鹄看高翔，苕枝伏燕雀。赠言愧非颜，出处其志略。"
"送陆谊斋按察","宋末元初","陆文圭","使星出照三吴地，原隰驰驱远有光。鹰击何如学鸾凤，狐多且莫问豺狼。怀金昌邑难污震，置酒清河反怒章。今日故人无请托，他年鸿燕勿相忘。"
"送陈公南之松江并柬山斋","宋末元初","陆文圭","我衰惜别离，数日辄作恶。老怀自当尔，尝恐儿辈觉。君器如璠玙，似可寘台阁。莫辞簿书苦，亦有宦游乐。久厌黄田鱼，去听华亭鹤。亭下有高士，滴露草玄学。持诗道甫讯，进拜复前却。问我今何如，痴顽胜如昨。"
"送陈茂卿赴兴国教授","宋末元初","陆文圭","彭城陈师道，三州一学官。高文曾苏敬，伟节章赵叹。百世有斯人，嫡孙承后山。君材中梓漆，壤错榛与菅。藻芹味苦淡，辄当粱肉餐。莫终三釜养，竟堕一毡寒。荣枯数前定，出处身两难。腐鼠或青冥，枳棘栖孔鸾。升高足易蹶，恬处寝亦安。逆君散花洲，西上捲雪滩。睹比第一义，子佩正聚观。士方从北学，音已变南冠。俎豆器疑朴，诗书味转酸。何人力不变，此道独追还。金溪有陆叟，昔仕乾淳间。"
"送周宣差除陕西廉访佥事","宋末元初","陆文圭","昔人比贵宦，绣锦以为衣。当昼与夜行，故乡归不归。每评会稽章，不及相州记。公今往三秦，身是绣衣使。玉衡直而平，宝瑟和而清。当知九州外，生此千人英。南人去勿悲，西人来勿喜。明年当入觐，垂绅佐天子。"
"送经之偕义斋两舍人入燕并呈善之待制","宋末元初","陆文圭","君马三渡白沟河，沟水东流青草多。踞鞍顾盼聊试耳，伏枥悲歌奈老何。古人千金重然诺，把臂况受生死托。肯先申白独辞楚，且伴机云双入洛。道远始知离别苦，地僻应思宦游乐。荣名日久当日厌，浮生花开又花落。平世应无战国材，选贤何日到金台。寄声玉堂老仙伯，桂树秋风归去来。"
"送罗秋崖","宋末元初","陆文圭","宰相昔起富春山，门生四海皆达官。笺书争宝朵云样，题诗便隔纱笼看。知君相与有瓜葛，绝口不道人所难。何不跨鳌上金銮，胡为采芹坐江干。群鸮飞来争野葚，三鳣不足供朝餐。人生荣悴何足叹，海水会使桑田乾。当轩下马昔日盛，闭门罗雀今朝閒。群儿瑟缩手不热，先生落魄毡犹寒。范阳城南丹旐归，何人送者车班班。羊昙独洒西州泪，孟尝空感雍门弹。老树春残蝴蝶去，沧江岁晚白鸥还。北风吹雪被长峦，诗囊酒榼随征鞍。请君读诗饮美酒，归日谢客牢闭关。世间万事不须问，西湖柳色差可观。"
"送信讲师","宋末元初","陆文圭","达士脱名检，高人落林丘。体性未应殊，作用终不侔。讲师得三昧，宗学贯九流。曾对树说法，解使石点头。劫火焚地水，慈云护松楸。报恩心种种，阅古事悠悠。香火三生愿，因缘再世游。文辞重柳请，衣服许韩留。殷勤翻短褐，博雅愧前修。"
"送祝君晟之官昌化","宋末元初","陆文圭","九里河梁昔携手，酒酣共折城南柳。春风六载忽吹过，浮云万事无不有。馀生闭户忍寒饿，薄宦随方困奔走。径从莲幕换青衫，犹胜兔园嘲白首。我床昨夜破却瓮，君印何时大如斗。肯将车服耀故人，未觉来往烦佳友。从今出处可忘言，柳边重饮城南酒。"
"送赵季舒之燕","宋末元初","陆文圭","有客东南来，白马嘶北风。问客将何之，举鞭指卢龙。云是汉家子，出入明光宫。古宫今焉在，废堵生秋蓬。"
"送郝仲明代归","宋末元初","陆文圭","古之州县吏，久任各称职。任久则化行，吏与民相得。民或不安业，咎在吏数易。代者如传舍，吏民不相识。王嘉朱浮疏，每读三太息。暨城有贤佐，温良而端直。为政知大体，人方饮其德。瓜犹未及期，旌已催行色。中州固多士，此士去可惜。老稚候城隅，相邀卧车侧。"
"送徐允伯","宋末元初","陆文圭","古有淳寂乡，君与陶阮到。每评伯伦颂，谓胜周公诰。山间童负锸，台下人拾帽。短鞭跨辽碣，破毯眠雪窖。归来四壁立，挟册坐乡校。悠悠泮宫水，羹有芹可芼。案上方醉吟，室中已饥告。长瓶卧虚檐，破釜架空灶。翠眉方与齐，赪颊忽自悼。愁踏布衾裂，羞拆海图倒。先生乐陶然，美睡呼不觉。达士多迂拙，庸儿竞嘲噪。岂知海上鲲，姑隐雾中豹。岁晚空斋人，杖屦辱相好。百钱呼儿沽，一榻为君扫。浩兴忽长歌，衰意亦旁噪。衔杯孤月落，椎壁四邻闹。明当远行役，寒雨映客棹。秋江蒲稗深，伫子平安报。"
"送徐舜辑","宋末元初","陆文圭","彦霖父子魏公客，持国之兄招不得。豪华落尽漳水流，主人眠石扃醉白。天倾地坼古今愁，浣花穷杀老参谋。窗寒雪压灯昏夜，门静虫吟叶落秋。平生故人渺江浦，谁往省之遣宗武。惜哉赤白两洪崖，敢道交情弃如土。回舟蘋浦思依依，空忆桃花鲚鲙肥。竹西骑鹤不可去，西州万里将安归。南山之阳木已老，南山之阴木尤槁。不信春风吹不苏，珍重岁寒宜自保。"
"送留君玉高云卿自江阴迁松江四绝 其三","宋末元初","陆文圭","老我卑枝甘伏鴳，羡君乔木又迁莺。清平官府无公事，分我丝莼一箸羹。"
"送袁仲野赴毗陵","宋末元初","陆文圭","儒吏不相得，异器如薰莸。儒视吏不屑，吏嫉儒为仇。俗儒不知变，譊譊孔与周。事丛委不理，言大怍不酬。嗟乎铅椠生，谢此刀笔流。安得经济手，一洗吾侪羞。当路有达官，邻境逢仁侯。留情案牍间，举人拔其尤。君抱汲古学，才识推兼优。肯随鸡鹜争，会偕鸾鹄游。高风动寥廓，兹土岂淹留。独怜老知己，青灯守荒丘。不堪明时用，空怀当世忧。斯文付后死，已矣复焉求。"
"送钱君瑜归嘉禾","宋末元初","陆文圭","海东有孤鹤，玉羽青冥间。冲风扬黄尘，吹落蓉城山。蓉城何寥廓，山木多高寒。石泉翳荒藓，饮啄常苦艰。矫首复南飞，凉秋生羽翰。愿随鸿鹄游，不共鸡鹜餐。嗟尔不群志，全身良独难。远避鹰与鹯，近防弋与弹。仙机纵不误，云路终漫漫。"
"送顾伯玉麻阳簿","宋末元初","陆文圭","放州清江闸，及此新雨凉。故人得邂逅，好语倾肺肠。惜哉廊庙器，漂泊落湖湘。前途阻勋业，末技呈词章。营营百年短，浩浩万古长。共惜天下宝，得志无相忘。"
"送麻姑山道人","宋末元初","陆文圭","麻姑一女子，处处有仙坛。地古留遗迹，君今住此山。流泉清涧底，落日乱峰间。闻有蔡经者，时时得往还。"
"送黄子高如泰州谒朱南伯","宋末元初","陆文圭","采采江蓠步石涧，东望海堤青不断。故人泮上谁饮酒，尺素不来鱼尾短。黄子卓荦文更奇，命驾千里赴相思。长江凫雁不足数，旷野虎兕将何之。景德寺前读书阁，彦国九原不可作。寄声故人加餐食，昨夜秋风淮水恶。"
"送黄子高常熟教授","宋末元初","陆文圭","儒科一废四十年，甲寅诏下初兴贤。鸡窗夜半同起舞，竟让祖生先著鞭。去乘騄駬首燕路，归骑赤鲤游琴川。川中疑有古文学，子游故里今依然。采芹思乐弦且歌，官况虽清奈冷何。省台衮衮岂足羡，燕雀喧啾入网罗。残春积雨困花柳，天气昏昏如中酒。怕逢北客问新事，更恨东人夺佳友。暮年离别意鲜欢，追思得失空长叹。诗成写寄掩关卧，梦逐飞絮黏征鞍。"
"送黄云心游松江","宋末元初","陆文圭","吾宗两才子，世乱身不免。绝怜华亭鹤，竟类东门犬。客行因吊古，寒日下荒坂。井邑今豪雄，往事海涛远。"
"送焦君实之采石学官","宋末元初","陆文圭","江水日以远，山花日又新。先吾不复少，后我皆成人。之子如良金，出矿以精纯。又如山中木，始遇雪发春。送子启长途，跋子升华津。青云题柱客，白发倚闾亲。有志皆腾逸，非才独隐沦。山林双鬓古，井臼一生贫。宇宙无穷事，行藏各自身。因风传短句，望月吊词臣。"
"送道成北游","宋末元初","陆文圭","从游十载前，总角君尚少。相逢十载后，我鬓雪争曜。修鳞纵巨壑，倦羽落荒峤。盛衰各自异，巧拙更相诮。义理浩无涯，经纶孰知要。立身如处女，被服善窈窕。止令公子慕，莫博千金笑。"
"送辅若晦南游","宋末元初","陆文圭","天令中和春，锦花柳丝织。江山回淑气，车马有行色。问君今何之，白发在高堂。韔弓箙两矢，出门志四方。丈夫信有志，游近不堪远。锡穴绠冷泉，馆娃吊荒畹。青青三吴道，急雨飘客衣。纵无讥小草，恐有遗当归。"
"送魏叔华归杭州得行字 其二","宋末元初","陆文圭","杜康桥下水如倾，九里冈头路转城。风雨小楼清梦远，山河古道几人行。别怀渐觉伤安石，祖席何曾傲正平。珍重去逢南国友，为言白发老书檠。"
"唐人洗马图","宋末元初","陆文圭","君不见雀鼠谷抵介休壁，马甲不解王不食。又不见泰山马色别为群，东封望之如锦云。英雄角力多相值，嬖倖承恩思自媚。不辞汗血千里劳，驱死尘沙那得避。何如落日清水湾，骅骝独步春草閒。圉人袒肩没两踝，控辔欲上未上间。静观物理坐叹息，玉花惨淡何人笔。少陵野老最善评，弟子曾入将军室。"
"夏雨","宋末元初","陆文圭","仲夏井泉溢，雨声集虚堂。银竹泻高檐，静听何浪浪。莲叶不受水，盘珠走低昂。溽润逼衣篝，缝我新葛裳。愧彼作田人，蓑笠排青秧。出户懒著屐，扫地烧木香。白昼生睡思，徐徐到羲皇。梦觉闻鼓吹，草蛙怒方塘。竹尾起寒烟，湿萤度微光。邻翁闭门卧，中夕啼苍黄。三日绝薪卖，积潦势颓墙。"
"徐观伯远将徙海陵介吾侄来索诗徐故家兵后流落三十年长子依许监仓客淮南因赘于海陵迎二亲就养坡公谓此事今无古或闻者也感叹之馀为赋二首 其二","宋末元初","陆文圭","慈乌昔哺雏，日夜望雏长。安知风雨横，故巢堕草莽。乌羽日摧颓，雏饥竟何往。其一止海隅，雌飞鸣相向。反哺若天性，迎乌致其养。我衰发尽白，儿长忽先丧。赠君慈乌篇，老泪滴纸上。"
"徐观伯远将徙海陵介吾侄来索诗徐故家兵后流落三十年长子依许监仓客淮南因赘于海陵迎二亲就养坡公谓此事今无古或闻者也感叹之馀为赋二首 其一","宋末元初","陆文圭","甲与吾同生，君子行一周。少年各丰裕，岁晚怀百忧。菜地古城下，我今手锄耰。君当往海陵，绝江汎渔舟。驾言彼就养，逝将老菟裘。哀哉随阳雁，止为稻粱谋。君看横江隼，万里凌高秋。"
"徐德文索雪冈诗云已得而复失余寻旧稿亦无见想滕六遣六丁取之去矣再赋","宋末元初","陆文圭","雪飞不择地，因高势易积。玉龙二百丈，横卧前山脊。随香去寻梅，路白无行迹。铁笛吹一声，惊裂苍崖石。"
"挽丘景南","宋末元初","陆文圭","紫荆庭下列三株，十五年中次第枯。馀庆后来英俊有，老成先辈典刑无。每怀素志甘瓢饮，不觉长身要杖扶。头白少公门下客，酸风吹泪洒輤涂。"
"挽黄子高","宋末元初","陆文圭","场屋初兴选异才，先生阔步上金台。蓬山渺渺仙舟隔，泮水悠悠讲席开。同是甲辰雌正伏，胡然庚子鵩为灾。天寒病叟那能出，一束生刍寄泪来。"
"挽许士元州判","宋末元初","陆文圭","有数应前定，浮生难豫期。为亲尝药去，俄自载丧归。循吏堪为传，遗民议立祠。灵輀无路送，老泪不胜挥。"
"挽吴野堂","宋末元初","陆文圭","保护兵冲日，焦劳岁歉时。江湖一老重，州里百年思。家尚玄元学，人遵义役规。阴功宜有后，隐德固应祠。拟作荣乡记，谁镌有道碑。碧梧虽未识，宿草尚堪悲。偶泊梅江堰，空吟薤露诗。"
"挽张宗师","宋末元初","陆文圭","凤历归明主，龙韬识老臣。衣冠朝日月，剑履步星辰。极品跻黄阁，斋居入紫宸。存心妙经纬，赞化极弥纶。道教崇簪笏，词林压搢绅。俭慈为世宝，安乐是天民。梦卜亲如见，祈禳立有神。谷城黄石老，衡岳白衣人。密勿天心契，便蕃帝渥新。寿尊来玉醴，法乐宴崇真。重锦颁衣袭，精糜享膳珍。青溪合瑶草，玄圃植灵椿。化鹤声逾远，飞凫迹已陈。松青凋晚岁，林缟失残春。世事柯山局，人生桑海尘。十龄传正印，一德镂坚珉。"
"挽李宣慰","宋末元初","陆文圭","公骑箕尾上秋旻，忍见龟趺对石麟。盛德固应祠百世，阴功何止活千人。壮图落落心空在，华发萧萧事转新。耆老凋零关世运，可能知己独沾巾。"
"挽沈梅溪","宋末元初","陆文圭","未游通德里，曾识谢家儿。乡邑推先辈，山林养令姿。梅花记开落，江水阅兴衰。耆旧凋零尽，西风老泪垂。"
"挽邱景游二首 其二","宋末元初","陆文圭","游公门下久，公亦眷吾深。疾病烦忧卜，诗词辱赏音。衰年空滴泪，旧事独伤心。秉笔书潜德，空疏力不任。"
"挽邱景游二首 其一","宋末元初","陆文圭","粹德如金玉，乡人称善人。百年荫乔木，五子拱灵椿。桂管经行路，蒲龛宴坐身。今归兜率去，吊客谩沾巾。"
"挽陈葵心","宋末元初","陆文圭","遗才今已老，生计晚方宜。卧病经旬月，孤坟寄一隅。逢原惟有女，伯道竟无儿。执绋嗟何及，哀词与泪俱。"
"挽邓友梅","宋末元初","陆文圭","箫鼓何阗阗，西风吊客船。主人辞华屋，輤车落荒阡。芙蓉一片石，千古怀人贤。唤醒梅花魂，荐之秋菊泉。"
"挽俞时斋","宋末元初","陆文圭","襄阳耆旧传，一览涕无从。入社深衣叟，斋居粝食翁。市朝终不到，林涧或相逢。有子能传业，棺衾得慎终。"
"挽赵石居","宋末元初","陆文圭","地望抡魁重，冰衔博士清。弃官为隐计，因谤得诗名。水竹方成趣，松楸忽怆情。乡中耆旧尽，老泪洒铭旌。"
"挽赵益之","宋末元初","陆文圭","汝父昔吾友，汝翁昔我师。汝时侍亲侧，楚楚玉雪儿。稍长从吾游，学问乃大奇。风木不待养，垣室空遗基。成立汝有望，修短吾莫推。四世积善心，一门无庞眉。俯仰三十载，三丧路人悲。受气各有终，劳生嗟奚为。墙东荷锄叟，夙受汝翁知。老怀念畴昔，不觉哀涕垂。欲志殿中墓，健笔惭退之。"
"挽晋千户","宋末元初","陆文圭","燐草原头十七霜，宛丘改卜日辰良。可怜先轸如生面，疑住灵均不死乡。抔土岂能埋宿愤，遗民聊与发幽光。护丧诸子皆称孝，万室他年置墓傍。"
"挽柴青山","宋末元初","陆文圭","衣冠百世祀，齿德一时尊。白马朝京客，青山负郭门。废兴疑有数，生死复何言。空有怀贤泪，西风滴古原。"
"栽桑","宋末元初","陆文圭","细听邻妇低眉说，年年育蚕苦无叶。山童执筐入市卖，一称百钱犹未惬。更兼春雨土窗寒，忍见蚕饥头戢戢。买丝织绢输官外，空借邻机閒一月。阿姑卒岁无繻裤，小儿露骭风吹裂。今时县官清且明，课民务本令必行。担桑赪肩荷锄去，青青布种环郊城。明年家养一百箔，巷响缲车楝花落。满笼新丝白雪香，听赛蚕官鼓声乐。"
"桂松岩以子平星禽二术推人多验戏赠二绝 其一","宋末元初","陆文圭","十二支辰配十干，此专主日论财官。岂无辞禄安贫者，说与先生仔细看。"
"浙西道院并题双桧诗","宋末元初","陆文圭","黄堂曾著宰官身，彷佛儿时记不真。图志虽存千载旧，栋梁安有百年新。繁华开落无三日，双桧轮囷经几春。应比首阳高节士，采薇不食为求仁。"
"留别义塾诸公","宋末元初","陆文圭","婆娑七十翁，已矣将焉求。麋鹿违本性，一朝出林丘。故园在何许，驾言东南游。人才盛吴会，讲贯多儒流。内顾衰朽质，污渠映清沟。坐有歌骊驹，将贻识者羞。溽暑困朱夏，偃息时归休。南窗小容膝，卧对红葵榴。年华不我待，青镜照白头。祇今已后死，巨海吹浮沤。诸君幸少壮，勖学追前修。"
"留别山村乐闲菊存爱山梅村并寄景初慎与国华","宋末元初","陆文圭","南来飞雪如柳花，北归柳花如飞雪。乾坤偪仄困羁旅，江山苍莽惊岁月。白云冉冉千里外，滴尽春林子规血。故人回首乱峰青，古堠斜阳照离别。"
"病中四绝 其四","宋末元初","陆文圭","浪说苏公久已仙，岂知翁自厌馀年。雪堂二客能相从，姓字当时惜不传。"
"病中四绝 其三","宋末元初","陆文圭","叶落萧萧壅树根，疏林带郭半疑村。卧闻车马墙边过，无事呼儿早闭门。"
"病枕","宋末元初","陆文圭","潇潇风雨夜，病枕厌长更。辗转终无寐，呻吟不绝声。鼠牙乘壁暗，鸡翼报窗明。辛苦床前婢，频呼睡不惊。"
"读史","宋末元初","陆文圭","魏延及杨仪，两人蜀俊乂。各怀专妒心，曲直竟谁在。孔明惜其才，未尝辄偏废。渭南反旆归，师在千里外。朝臣意左右，魏为杨所害。杨亦不得死，晚用姜维辈。蜀竟以是亡，束手付邓艾。艾复矜其功，受制于钟会。四人共一律，皆以专妒败。家国莫不然，呜呼可为戒。"
"偶书邸壁","宋末元初","陆文圭","俯仰随人似桔槔，功名落落倦英豪。婆娑仅可供宾戏，寂寞安能免客嘲。空有云心怀鹤发，竟无风力举鸿毛。祖刘起舞成何事，岁晚柴桑是故交。"
"偶题 其一","宋末元初","陆文圭","少年不更事，新学多误人。桓冲成缪语，张禹岂纯臣。"
"宿迁道中遇雪","宋末元初","陆文圭","登车宿迁北，万顷铺琼田。黑云湛水光，上下玻璃天。六花时时飘，集我车上毡。左右拍手笑，翁似白鹤仙。失却翁白髯，顿觉翁少年。"
"寄申屠御史","宋末元初","陆文圭","御史帝耳目，监察沿隋唐。台阁迥清风，笔简凌秋霜。澄清一揽辔，驱狸走豺狼。贤哉故安侯，廉介尤刚方。闭门杜私谒，上殿肃朝纲。今侯有祖风，学术尤章章。出拥簿书尘，入薰书传香。胸襟汉石渠，人物鲁灵光。终然百鸷鹗，不及一鸾凰。奉国信孜孜，问涂何皇皇。往岁金陵辙，前年古浙航。鸣犊有馀哀，河水空洋洋。行役山川苦，归兴桑麻长。广陵挹雄胜，平山吊凄凉。瘦马乏刍枥，寒妾无帛囊。家瘠道愈肥，躬瘁名逾芳。昔在东都季，憸佞沉忠良。知几独子龙，绝迹栖梁砀。瞻乌止谁屋，亦复可怜伤。"
"寄录事王君玉","宋末元初","陆文圭","风沙眯行人，日脚黄无光。愁鸱蹲古木，冻雁拾馀粮。荒城鸡犬寂，古堠荆蒿长。瘦马兀冰涂，龙塞天一方。今晨发申浦，何日抵渔阳。道傍转徙氓，啼哭势仓黄。惰游散不归，信美非吾乡。锦衣虽云乐，无褐可怜伤。南溯江悠悠，北视天茫茫。远烦公护视，雨雪上河梁。从事岂独贤，简书讵能忘。嗟尔居者逸，拥毡坐高堂。且置勿复道，击筑饮离觞。"
"寄题俞氏草堂","宋末元初","陆文圭","浣花老人溪上住，野梅官柳桥西路。碧鸡坊外少人行，晓带春星自来去。荒基藓合无寻处，峡川万古流诗句。紫芝之孙居澄江，琼茅结宇青竹窗。南墙夜深塔铃语，古寺白鹤飞来双。索我新吟写君趣，开卷悠然起幽思。我尝十年卜山居，经营未有瀼西地。风流纵似老参谋，资给应无贤录事。愿君分借半间云，胜日当携茶具至。"
"得己堂","宋末元初","陆文圭","为己终成物，为人适丧己。得之以为重，丧者深可耻。与其乞墦生，不若蒙袂死。贫贱勿失色，富贵亦勿竞。穷达本无心，安于义与命。人受命于天，颜孟独能正。"
"深山佳处子昂为宣城友人书 其一","宋末元初","陆文圭","浊流不受美女鉴，丑石乃似顽夫形。行尽溪山千百里，只宜此地结茅亭。"
"清明日偕赵云壁张仲实顾伯玉张见山游分韵得好字以百家衣补之赵故嘉禾宰今为学官坐中多及学校事","宋末元初","陆文圭","清明花乱开，今日风日好。吾得及春游，相期拾瑶草。城市多嚣尘，客衣日杲杲。何时一樽酒，且试开怀抱。王孙丈人行，生世何用早。为乐当及时，蹉跎觉年老。虚名复何益，弃捐勿复道。但愿崇明德，藏身以为宝。"
"雪夜不寐偶成短句十首用渭北春天树江东日暮云为韵 其四","宋末元初","陆文圭","男儿不得志，壮心惜徂年。长空起雕鹗，目送入寥天。"
"雪夜不寐偶成短句十首用渭北春天树江东日暮云为韵 其一","宋末元初","陆文圭","丈夫慎出处，功成乃身退。古人夫何如，八十钓清渭。"
"雪夜不寐偶成短句十首用渭北春天树江东日暮云为韵 其二","宋末元初","陆文圭","四时循化机，万物随动息。众星纷荧荧，天运齐拱北。"
"雪夜不寐偶成短句十首用渭北春天树江东日暮云为韵 其五","宋末元初","陆文圭","布衾生凄寒，夜夜梦归去。心恐秋风深，摧残紫荆树。"
"雪夜不寐偶成短句十首用渭北春天树江东日暮云为韵 其十","宋末元初","陆文圭","昨日家书至，慰我久离群。游子眼欲断，日日望白云。"
"雪夜不寐偶成短句十首用渭北春天树江东日暮云为韵 其九","宋末元初","陆文圭","几欲膏吾车，老眼不识路。弟妹今何之，萧萧白发暮。"
"雪夜不寐偶成短句十首用渭北春天树江东日暮云为韵 其六","宋末元初","陆文圭","吟苦不成寐，寒窗凝夜缸。千古谁知心，遥遥贾长江。"
"喜雨上理同知","宋末元初","陆文圭","苍苍虽莫测，诚意尽能回。履草穿云去，炉香带雨来。神龙如有喜，旱魃不成灾。四野车声歇，欢声却似雷。"
"婺州傅仁贽诗求见依韵和之","宋末元初","陆文圭","发燥始出游，心期结明主。天方穷畸人，世不喜生语。绝弦恨伯牙，抱璞泣和氏。独怜身皓皓，不救俗靡靡。竞趋声利途，孰蹈仁义轨。寘之勿复道，作者敦窃比。婺女宝气明，箕尾德星聚。杂遝贡棘闱，高明识芝宇。鉴衡付有司，尺度失奇士。少需知我者，一第溷子耳。瓠樗嗟无用，车斗可胜数。老矣何能为，欿然徒自视。安得善及人，共勉学为己。"
"渡黄河舟子作难久之乃渡","宋末元初","陆文圭","四渎水中大，寻源河最长。未必通汉津，支机事荒唐。导流始积石，以西入要荒。龙门久东狭，横溃走徐梁。奔流俟其定，势可一苇航。我来桃源渡，浑浑流浊黄。舣舟不肯济，奈此黄帽郎。石濑投千金，贞女可怜伤。"
"游崇禧观南坞真人置酒索诗","宋末元初","陆文圭","粉墙缭而曲，转入宝珠林。卷帘炉香出，竹日净沉沉。天人一代师，功行夙所钦。掀髯顾我笑，呼酒得细斟。云厨荐黄独，饱慰饥虫吟。相携鉴正室，试听玉泉琴。"
"腊月二十九日作","宋末元初","陆文圭","夜漫漫，尘冥冥。大车道上槛槛声，三十馀里天未明。一轩一轾不得宁，倚坐兀兀摇心旌。天寒岁暮霜雪零，嗟哉客子谁汝令。"
"谢詹中美惠五典毓蒙书","宋末元初","陆文圭","山上有佳木，春风抽新萌。勿纵羊与斧，条叶随敷荣。山下有流泉，涓涓滴深清。勿投泥与沙，支派任纵横。物尔人亦然，习与性俱成。位可望贤圣，教乃始孩婴。五典叙千古，一编粹群英。属辞不厌巧，立义不厌精。金玉二三子，源委诸老生。寒灯读未竟，眵眼开双明。惜哉书晚出，会使世盛行。价知贵洛纸，报愧乏齐琼。"
"赋烧笋竹字韵","宋末元初","陆文圭","先生朝槃厌苜蓿，笋味得全差胜肉。苍头扫地犀角出，赤燄腾烟龙尾秃。土膏渐竭外欲枯，火候微温酒已熟。拨灰可惜衣残锦，解箨犹怜肤跃玉。青青无日长儿孙，草草为人供口腹。卢家丞相蒸葫芦，石家无人煮豆粥。去毛留顶有何好，捣韭作齑空自速。不如野人工食淡，自办行厨入修竹。句里曾参玉版禅，胸中会著筼筜谷。主人不问不须嗔，昨夜西风响林屋。"
"赋萧仲坚所书汴梁节妇事","宋末元初","陆文圭","汴水流浊黄，美人如冰清。案无伯鸾夫，裤无赵氏婴。姑老扶上床，夜寒机杼鸣。停梭独太息，莫把鸳鸯织。织成孤飞雁，离群不再匹。河东柳家儿，抉眼去其夫。愚者生不谐，直者死不渝。太师汉复周，相国秦又楚。嗟哉二丈夫，愧此一嫠女。"
"跋明皇贵妃并马图","宋末元初","陆文圭","声残玉笛梨花月，笑指骊泉浴香雪。宣来天驷玉花骢，醉僛金勒摇东风。阿环并辔微相顾，一点芳心倩莺诉。五溪老奴侍鞍侧，招摇先入华清路。行幸东西春复秋，那知忧乐两相酬。朝元警跸犹清道，胡马长嘶出蓟幽。猿声霜冷巴山晓，锦袜遗香清渺渺。南内凄凉稀进御，海云空阔蓬莱小。泪湿花容春雨馀，纵有丹青画不如。"
"跋牧马图","宋末元初","陆文圭","平原浅陂，水草甘美。枯梢吹风，日落尘起。物色祁连山前路，又似踰关渡陇水。一人解鞍枕欲睡，一人褶裤手仰指。一人持辔却回头，万马攒蹄行复止。饮者啮者各自然，驰者忽在立者前。驹而幼者随壮者，浴者出没晴波川。风騣雪尾不受鞭，并驱逐者如争先。须臾两骑独殿后，戎笠持兵相格斗。老羝挟乳自成群，牧羝人远傍无救。何人丹青手摸写，崿礴胸中有全马。陆子作诗配駉野，千古传流好事者。"
"跋赵太祖与韩王蹴鞠太宗石守信楚昭辅党进环而观之","宋末元初","陆文圭","紫微垣近一小星，作戏敢与太阳敌。诸将旁观信雄武，不逃书记收兵策。开封府尹真天人，受谮朱崖疑老臣。幸自宫中启金匮，忍使涪陵竟陨身。"
"跋徐知事所藏禊帖","宋末元初","陆文圭","辨才将九十，及见开皇初。不知虞褚辈，得似老僧书。尤物世希有，昭陵劫灰馀。玉函人不见，茧纸乃蠹鱼。梅花一片石，犹自宝璠玙。定武久荆棘，长安复丘墟。茂林有陈迹，今谁山阴居。"
"雅宜山在城西五十里有德庆庵在其下穹窿山福顺寺长老绍尧翁作诗取以雅宜为号求诗","宋末元初","陆文圭","雅宜山低一拳石，气压华嵩千丈碧。不论城市与林丘，爱山例是诗人癖。寒泉修竹苍崖底，青山解与高人语。花落猿吟总是机，举似山僧尽成句。山僧来献诗人号，百种不如山色好。德庆禅床明月夜，馆娃人海红尘晓。我知山心雅好静，荦确不容车马造。草堂宜雨又宜晴，藜杖芒鞋时一到。"
"新移瑞香不得雨有叹","宋末元初","陆文圭","瑞香儿女花，艳洁而芳妍。得之古精庐，移置列槛前。易地费人力，不出花自然。深虑本先拨，枝叶随之颠。是时夏久旱，不雨龟坼田。林木且忧枯，弱植岂自全。既已厄于人，况复遭此天。天与人仇之，命也花自怜。井筒灌朝夕，小润培芳年。封植岂无心，荣枯自有缘。何时回春风，笑挽司花仙。携手共樽酒，醉卧云锦边。"
"阙题","宋末元初","陆文圭","区区抱瓮不辞劳，俯仰安能似桔槔。儿子从教耀车服，丈夫何用树旌旄。但思有酒身无事，始信求田策最高。妄想虚憍无处著，退然敛手是英豪。"
"察罕布哈忠翊父殁王事母表门闾本官弃职侍养守制三年一门节孝人所难能作诗美之","宋末元初","陆文圭","王气初不限中华，至性未尝根六籍。门闾节行世所钦，父子忠孝天应惜。连环解玉理坚致，老蚌剖珠光的皪。伯也执殳万人敌，血染征衣归不得。空留明镜照孤鸾，妾颜如花心如石。鬒云渐变蚕丝白，蓬首何曾御脂泽。北堂手植忘忧草，幸有斑衣可娱老。不须遣使寄当归，儿无远志归来早。事亲日短当爱日，祇今三年已素鞸。宰予衣锦殊未安，温峤绝裾非小失。"
"题万户府瑞麦图","宋末元初","陆文圭","河中之野木连理，文人作颂何所美。鲤湖之水莲双葩，史臣纪异不足誇。木叶饥来岂堪食，莲花远观空有色。由来上瑞是丰年，芙蓉池外麦连天。一茎三穗攒秀颖，好事军中万口传。阅武堂成政多暇，刀剑不如牛犊价。老农啖饭看升平，奇祥异产从天下。香饵先收夏陇云，雪匙可卜秋田稼。绝怜西蜀杜参谋，困饥空怀当世忧。崆峒麦熟无人穫，且问王师休未休。"
"题子昂学士小景","宋末元初","陆文圭","萧萧落木坏无枝，冉冉细竹爱风僛。疑非松雪斋中画，似是唐人野望诗。"
"题画春景","宋末元初","陆文圭","青山多乔木，柳枝低婀娜。春风在毫端，高迁无不可。"
"题画梨花","宋末元初","陆文圭","淡容露如洗，生色春欲动。纸帐小屏低，同入梅花梦。"
"题分宜谢草庐行卷","宋末元初","陆文圭","袁曹官渡争雌雄，荆州侨寄大耳翁。涕流髀肉消不尽，试与元直游隆中。隆中自有躬耕者，布衣抱膝茅檐下。从容一曲梁甫吟，不觉将军三枉驾。室中屏人才数语，跨荆包益成鼎峙。南阳陌上龙出云，永安宫中鱼得水。古今成败真邮传，英杰千年不一见。识拔端由品藻公，位置无嫌草茅贱。山中谢客江烟昏，谁携行卷到柴门。手披康乐草庐赋，知是兰庭佳子孙。春塘柳禽成昨梦，炎兴相业更谁论。洞庭三江风浪奔，鲸鱼出没相吐吞。何为四方归来些，山堂鹤怨能移文。"
"题尹存庵行卷","宋末元初","陆文圭","钱塘筑坞高于郿，黄金铸成九鼎移。木棉羁魂招不得，方士入海从安期。庐陵二老当时在，翰墨光芒透纸背。尔后空闻化鹤归，我今欲见啼鹃拜。长安市上重经过，逢人问是伯休那。劝君且寻遂初赋，人家国事竟如何。"
"题月心诗卷并记遇仙事云","宋末元初","陆文圭","东轩记待月，纵笔说性命。岂惟不知月，实亦不知性。文虽欧苏工，理至关洛定。人心如明月，尘垢失清净。雾收海气澄，天迥风力劲。持我光明珠，照此大圆镜。镜中双綵鸾，翔立请骖乘。御宴影娥池，神飙忽吹醒。鸾飞晓镜空，龙睡渊珠静。依旧碧潭心，无复琼楼兴。韩郎固有言，仙人未贤圣。"
"题月汀图二首 其二","宋末元初","陆文圭","露垂兰叶光，风翻藕花影。滩前白鹭睡，夜半莫摇艇。"
"题月汀图二首 其一","宋末元初","陆文圭","太阴水之精，浴水光愈洁。常怪市中人，不识沙头月。"
"题王复初所藏子昂临禊帖","宋末元初","陆文圭","昭陵玉函出人间，开平经今四百年。永和远距贞观先，俯仰陈迹俱可怜。古人学书如学仙，笔锋谁入玄之玄。水晶宫里佳公子，风流翰墨皆天然。我评逸少非真逸，史载深谋并绝识。独留茧纸博千金，似是艺成能掩德。名士由来赝逼真，书空咄咄彼何人。遗才流落稽山下，修竹娟娟万古春。"
"题立斋不碍云山亭","宋末元初","陆文圭","英英山中云，苍苍云外山。云山偃蹇若高士，不傍贵人门户间。藕堂老人家四壁，诗句曾参浣花客。一亭半落平畴外，拾尽乾坤眼犹窄。樵歌断处起寒青，鸟影明边际空碧。玉鸾不入巫阳梦，满榻凝尘室生白。昨宵础润卜雨来，岸巾栏角小徘徊。忽然一片黑模糊，失却万丈青崔嵬。有风飒然起林薄，如觉天日徐徐开。推窗看山色如故，断云飘零不知处。"
"题刘晦卿月楼图并饯秋闱之行仍不犯月楼字","宋末元初","陆文圭","君不见刘越石，晋阳铁骑围城急。一声长啸震山谷，抛弓散走群儿泣。又不见庾元规，武昌僚佐相追随。坐据胡床夜笑语，不知宾主竟为谁。枕戈待旦成何事，终让著鞭先士稚。况复西风尘污人，茂宏举扇思还第。嗟嗟二子逢世乱，误长清谈空致患。争如今夕倚阑人，一生饱吃升平饭。百城桴鼓夜不鸣，万里山川秋愈明。黄鹤孤飞白鸥睡，捲帘露气下三更。初听笛声何激烈，再听书声更清越。素娥密约无人知，今秋丹桂来先折。"
"题百雁图","宋末元初","陆文圭","青天一张纸，群雁飞来远。秋渚芦潇潇，徘徊下清浅。若烹不能鸣，一一俱不免。"
"题宋学古九天玄女数自云其师钟尧臣得之襄城柳下老翁所授","宋末元初","陆文圭","天九积阳数，玄女夫何为。广陵亦健将，乃惑一用之。彼术信诞谩，此遇尤希奇。珍重柳下翁，仙隐未可知。言天以人證，言数以理推。守正死不避，居贞凶可移。尧富与尧寿，此理始无私。颜贫与颜夭，此性终无亏。姑慎君子术，勿与老人期。"
"题张南山庆九十诗卷","宋末元初","陆文圭","翁今百岁少十年，我少公年二十五。天与翁龄百二十，我已化作原头土。延年剩得饮食乐，损寿多应作诗苦。梅开傥获登公堂，一醉犹能戴花舞。儿孙拍手向我语，公漆点须贝齐齿。降原陟巘步如飞，饱饭何曾饮人乳。梦中犹记前朝事，二老相逢必欢喜。"
"题沈华父送行诗卷","宋末元初","陆文圭","孟阳索吾锦，景纯夺吾笔。老我叹才尽，秀句吐不出。东阳有行卷，展玩已盈帙。乘雁岂为多，买菜复求益。嗟君乃佳吏，家世本经术。一从冠惠文，不肯事佔?。贞廉啮苦檗，和劲调玉瑟。簿书谢嚣尘，车马动行色。君如击水茝，我似退风鹢。出处两忘言，黄花秋淅沥。"
"题陆义斋双莲图","宋末元初","陆文圭","红粉香中双并蒂，碧丝藕下暗连株。主人一笑偶然尔，客子竞誇前所无。堂上埙篪兄友弟，房中琴瑟妇随夫。君家和气浓如酒，此即双莲瑞庆图。"
"题画二首 其二","宋末元初","陆文圭","物物具天机，缘何纸上生。有时挂素壁，自动亦自鸣。"
"题画二首 其一","宋末元初","陆文圭","云巢八十翁，观化得三昧。无声凉月下，适意芳草外。"
"题质夫竹居","宋末元初","陆文圭","西园一丛竹，岁久枝干繁。会见鸾凤栖，莫厌鸟雀喧。玉声寒雨碎，翠色朝烟昏。萧萧黄素叶，风吹拥篱根。主人避俗客，青苔坐柴门。劲节谅无比，幽怀不可言。"
"题金君泽家山飞云图","宋末元初","陆文圭","吴姿楚态谁使然，白石齿齿山娟娟。孤云欲断不断处，中有万斛潇湘烟。黄榆日晚长洲路，木叶山头几风雨。一声寒雁江南书，萱草灵椿解相语。解相语，君应知。山风猎猎游子衣，毕逋有待何当归。"
"题金陵海月潮卷","宋末元初","陆文圭","太阴朔望有盈亏，海外随之互消长。夜半秦淮涌月来，一轮却挂钟山上。山中那得有潮音，尊师鼻息如雷响。"
"题南夫四时佳致园亭","宋末元初","陆文圭","桐川博士老文学，出处乃在可否间。舍东支径劣百步，墙北危亭俯两山。风花辞枝黏草碧，雨竹卸箨连苔斑。林皋红叶白雁早，江国琼英翠羽寒。一年天与四时景，百岁人无半日閒。扰扰鸣钟戒晨起，昏昏秉烛愁夜阑。蜉蝣生死寄黄壤，乌兔飞走凋朱颜。主人自得静中趣，物理常于动处观。从容琴书寓真乐，邂逅樽前追清欢。良时佳友不易得，恶客未至门先关。"
"题南宫子中画莺","宋末元初","陆文圭","金衣何璀璀，飞向垂杨树。久立却无声，东风吹不去。"
"题昭君画卷五绝 其五","宋末元初","陆文圭","啮雪中郎妾不如，脱身无计谩相于。劝君莫射南飞雁，欲寄思乡万里书。"
"题敬威卿参政赠许正卿针诗卷末敬公之章许卿之艺诸君发挥尽矣终以二绝貂续尾蛇添足乎 其一","宋末元初","陆文圭","江左知名许叔微，公来示之衡气机。天下呻吟尚未息，公持肘后将安归。"
"题登瀛图","宋末元初","陆文圭","世传阎公学士图，意象旷雅难形模。山僧临本持索句，展卷复掩空长吁。秦王功高塞宇宙，搜揽豪隽供驰驱。内怀矛甲伺同气，外示閒暇耽文儒。临城开馆构杰阁，坐见瀛海移西都。分番夕宿无厌倦，珍膳日给何丰腴。天光下照天策府，煌煌星象经天衢。房乔夜半进危计，平明一矢惊临湖。群贤崛起辅贞观，亦有淹滞如颜苏。惜哉燕翼谋未善，祥麟接武容妖狐。殿阶置笏怒未解，田舍收麦言何谀。策名书府真有腼，空与老姥扶天枢。贵人一代骨已朽，史笔千载心犹诛。阎公绝艺今亦无，长安落日明榛芜。"
"题程子充少监家藏二诗遗墨","宋末元初","陆文圭","教子惟欲谄，嫁女惟欲官。床屏触头乃翁怒，文书衔袖媒姥谩。痴人一笑可绝倒，古训相传良独难。大夫有愧程监察，上谷敢望元遗山。易箦微言尚典刑，出门别语重丁宁。子无橐装与宝剑，女无绣褥与金屏。各赠骊珠五十六，藏在肺腑为深铭。梓乔俯仰俱莫及，冰玉清润尤相形。水衡使者直而温，遗山宅相监察孙。禔身务学承先志，范世传家示格言。正大去今八十年，流风遗俗犹有存。谁能题诗墓柏下，使两仙翁起九原。"
"赍科诏使臣索诗","宋末元初","陆文圭","紫泥诏下九重天，文治初兴正急贤。草木辉光沾雨露，鸢鱼鼓舞乐天渊。云衢接武怀新渥，雪案潜心理旧编。礼乐三千摅素蕴，丹墀他日听胪传。"
"赠刘宗道自金陵来游茅峰","宋末元初","陆文圭","君家汴水阳，吊古游秣陵。秦淮映江月，历代几废兴。古人所树立，今人愧未能。嗟我搔白发，空斋对书灯。邂逅接馀论，谈笑得良朋。我如蜩与鸠，睨鲲化为鹏。岁晏落蓬蒿，安得齐飞腾。东望积金峰，春游记吾曾。鹤仙迟子来，丹井?寒冰。"
"赠张明德星士","宋末元初","陆文圭","二曜五纬万古悬，甘石之学今不传。术家能以天占人，圣人乃以人占天。仁义礼智性所具，吉凶祸福命使然。命天俵赋定不易，性我受用修则全。经文二百有五字，明德乃在新民先。君从何处讲此学，直溯建洛窥先贤。工夫潜深秋日静，本真瑩静霜月圆。市声初散帘欲下，龟筴未收客下马。一人妄计秩崇庳，一人猥算资高下。纵横二位布逆顺，错落五行分制化。先生拊掌笑且答，二客相看面如赭。徐言至善同一初，非愚不足智有馀。万物不齐气杂揉，是心本明如太虚。不须詹尹就决疑，客如不信问子舆。"
"赠季清隐道人","宋末元初","陆文圭","虞山摴西城，尚湖绕其趾。青屏照玉镜，屈摺十八里。传闻汉真人，丹成飞入水。到今水不腥，鱼鳖长而美。往年山中人，夜半忽惊起。神锋闪烈电，烁烁光不已。平明斸山骨，石函半镵毁。土花蚀苍龙，岁月不可纪。玄灵启幽秘，结构此经始。云香染衣佩，岚翠袭巾履。道人方晏坐，秋叶打窗纸。西风送诗句，吹入千岩里。收拾费工夫，远来将举似。见叟却忘言，炉烟生棐几。徐云乘兴出，兴尽行当止。山中有缘事，比欲相料理。白鹤数日饥，吾今且归耳。"
"赠松窗","宋末元初","陆文圭","故交皆疏柳子厚，新贵不识王元之。袖中刺字已漫尽，一童犹负囊中诗。"
"赠郑元明术士自言安晚之孙故诗及之","宋末元初","陆文圭","梁灏八十有二岁，自从天福逮雍熙。中更乾德五星聚，晚赐龙头拜玉墀。吾今之年灏相若，布衣落拓何能为。吟诗独与熊儿和，作赋那求狗监知。龙钟久纳少年侮，耿介尤为谄子嗤。吾闻长沙赵彦仁，豫知郑相秉化钧。从容杯酒托二子，端嘉之际俱名臣。是时宋德已衰谢，扶颠江左尚有人。安晚之孙今为庶，嗟我与子俱邅迍。不须谀我有许寿，且道何时脱子贫。清和四月天气新，共买一醉抛青春。穷通寿夭俱莫问，盖世英雄一窖尘，草间惟有石麒麟。"
"赠星禽赵显微诗三绝 其三","宋末元初","陆文圭","奎宿如何号木狼，尾箕虎豹若为详。兽心人面凡皆是，瑞物如何无凤凰。"
"赠柯山夏梅月","宋末元初","陆文圭","五星配五行，占法具春秋。参以四暗耀，不知始所由。经纬十二辰，一国系一州。三河即豫地，系宋复系周。晋自居太原，卫本都帝丘。借问益与并，古有二国不。三晋俱属冀，韩卫不见收。尝以扣日者，不语辄掉头。渠未通古今，敢问儒者流。气化互生尅，躔度有迟留。因之别贵贱，庶人与王侯。既云命在天，何以身不修。经籍古格言，较此殊不侔。殃庆有所积，祸福皆自求。理数各一家，二家果孰优。论数每多验，言理或不售。忠信人爵从，孟轲老于邹。仁者必有寿，牖下死伯牛。杀人取印绶，嬖主乘轩輶。将貂续狗尾，以冠加沐猴。市朝日汹汹，乾坤意悠悠。璇穹列高真，星月侍宸游。朝裾曳明霞，从佩鸣苍璆。居然视世浊，不肯分天忧。以此司罪福，反自招愆尤。我愿叫阊阖，再拜面凝旒。贪淫屏月孛，凶恶驱罗㬋。仁贤迭生旺，憸邪永休囚。帝阍不可扣，金锁闭玉楼。龙眠正齁睡，鸟语徒喧啾。路逢柯山翁，深碧明双眸。笑我地下臣，何豫天上谋。今夕有佳月，且共登罗浮。"
"赠笔生杨日新","宋末元初","陆文圭","雪屋夜明寒，引纸一长吁。贫无食肉相，颇悔身业儒。晨出生谒入，被褐而长须。颖脱殊可喜，文翰定自娱。自言中山徒，常与陈玄俱。醉曾挥草圣，閒或写桃符。最爱王逸少，勉随刘寄奴。嗟生不自惜，貌泽神亦枯。世多宏肇辈，幸我非二苏。"
"赠笔生林君实","宋末元初","陆文圭","我爱古人巧，创物掩前闻。遐哉苍颉氏，赖此蒙将军。将军绝地脉，乃解开人文。模写不得力，制作空云云。祇今千载下，艺圃专策勋。贬黜毛锥子，褒进中书君。工拙无定在，好恶有殊分。老我翻墨沈，落纸无烟云。有生来被褐，倩客试书裙。双金惭报赠，只字寄殷勤。"
"赠曹德玉子达卿父子同赴锡山馆","宋末元初","陆文圭","故籯无黄金，子弟政欲佳。芬芳闻数里，譬若兰当阶。念昔登高门，始见玉在怀。顾余齿发尽，叹子头角乖。妙龄探学海，浩博无津涯。翁季遥相望，灯雪分一斋。翳翳山阳木，春风几时回。袅袅北堂萱，日暮意悠哉。游方非远道，心动数归来。"
"赠道人周大方","宋末元初","陆文圭","道家者流双凤仙，迂访墙东老田叟。叟读儒书五十年，一事不成今白首。道人过门何所求，期将汗漫东北游。青蛇三尺风雷吼，玄鹤一声天地秋。吏商奔走日百里，区区嗜利与名耳。道眼视之海中沤，炎夏长途何必尔。吾师之师柱下史，紫气曾惊关尹喜。当时剩却五千言，焉用老人诗一纸。"
"赠翟良甫洛人南游","宋末元初","陆文圭","温洛天地中，父老升平年。清游盘石坐，醒酒落花眠。胜地已陈迹，故事空遗编。铜驼泣秋雨，祸机始杜鹃。耆英日凋谢，嵩少无人烟。怀古笑我迂，慕学嗟子贤。购书或千金，卧榻馀一毡。低头肯揖吏，闭口不言钱。情已寄丘壑，足犹履山川。驾言远寻师，胡为近舍旃。煌煌邵程业，百世谁能传。"
"赠潘道士祈雨","宋末元初","陆文圭","人天相距尺有咫，雷电六丁绕吾指。药师马上寄小瓢，夜半一滴洒千里。古湫源竭老蛟泣，新秧秀濯田畯喜。匣收宝剑捲阴符，师归宴坐茅峰里。"
"露筋娘子庙","宋末元初","陆文圭","玉真仙子雪为肤，枉被群儿识塞酥。寂寞扶风三尺土，可怜香火至今无。"
"题郑子实秋溪钓雨图","宋末元初","陆文圭","水墨淡淡，烟雨濛濛。溪抱前山，人倚孤篷。我怀季鹰，感慨秋风。身羁洛下，兴寄吴淞。"
"题猿石手卷二首 其二","宋末元初","陆文圭","楚山无人，群戏树颠。或据大石，如君长然。"
"题猿石手卷二首 其一","宋末元初","陆文圭","空山暮雨，枯木晓霜。此处闻声，若为断肠。"
"王黄华山水小景二首 其二","宋末元初","陆文圭","此纸无脂粉气，之子有山水淫。当时以意摸写，今我以目登临。"
"王黄华山水小景二首 其一","宋末元初","陆文圭","试问沧洲渔叟，长松山崦谁家。终日拿舟不语，江风吹老芦花。"
"赤壁图二首 其二","宋末元初","陆文圭","乌台夜雨伤神，赤壁秋风岸巾。此老眼空四海，舟中二客何人。"
"赤壁图二首 其一","宋末元初","陆文圭","公瑾子瞻二龙，文辞可敌武功。却怪紫烟烈焰，不如白月清风。"
"题萧照山水","宋末元初","陆文圭","闭门十日风雨，神游湘浦峡川。树影分开草店，雁声吹落渔船。"
"题戴嵩牛图","宋末元初","陆文圭","陇上躬耕力倦，归坐茅斋展卷。耳边如闻笛声，却看牧童不见。"
"小桂二首 其二","宋末元初","陈杰","甲第人家万木犀，著忙曾看盛开时。日长小院差深静，时遣轻风破一枝。"
"小桂二首 其一","宋末元初","陈杰","树小都来三尺长，撩人那得许生香。隔窗只道花如簇，才是梢头一粟黄。"
"书生旧梦二解皆因榜过作 其二","宋末元初","陈杰","一著当机已百全，落枰忽误岂非天。空函堕甑都休惋，赤壁淮淝本偶然。"
"六朝","宋末元初","陈杰","正朔奄奄一脉垂，不多文物迭兴衰。菰芦等是偏方士，尔尚生逢六季时。"
"劝农同幕皆预即事四绝 其一","宋末元初","陈杰","铁骑雕戈夹道驰，元戎小队出郊时。白袍容与其间者，莫是参谋老拾遗。"
"劝农同幕皆预即事四绝 其三","宋末元初","陈杰","风捲冈头似怒雷，晓来驱我上崔嵬。斗牛尽是登临处，到得清明却不来。"
"劝农同幕皆预即事四绝 其二","宋末元初","陈杰","妥贴轻舆我自便，更施小帐暖如毡。前山一阵东风雨，马上诸郎陛楯然。"
"劝农同幕皆预即事四绝 其四","宋末元初","陈杰","乌帽持觞鬓似银，近前不怕相公嗔。未知此日殷勤意，曾到深村作苦人。"
"月窗相士","宋末元初","陈杰","明月谁令作鉴寒，纸窗何日透蝇钻。人间万事秋毫细，跳出须弥顶上看。"
"见诸君感事之作","宋末元初","陈杰","鼎湖不挟宇宙去，骊墓曾包山海来。教儿倒诵阿房赋，一与张阳洗七哀。"
"东湖晚步洪恩桥海棠洞三首 其三","宋末元初","陈杰","百花洲前万柳堤，一川红绿醉春时。楼台忽断见西爽，莺燕正深闻子规。"
"东湖晚步洪恩桥海棠洞三首 其二","宋末元初","陈杰","雪前一枝玉出墙，独立小桥风信香。烂霞晴日炙蔫锦，十里软红人若狂。"
"东湖晚步洪恩桥海棠洞三首 其一","宋末元初","陈杰","城里北风连夜号，平湖捲绿上枯壕。不知江水长多少，樯尾过城三丈高。"
"古道","宋末元初","陈杰","杀鸡季伟蔬留客，列鼎孙弘外一肴。古道无存几夫子，今人何限不全交。"
"龙湾野店同军校举杯","宋末元初","陈杰","饮边聊复得元子，坐上安非类蔡邕。袖取清谈铁如意，茫茫世事正蛇龙。"
"灯夕解嘲和同官二首 其二","宋末元初","陈杰","同上南楼看月去，莫嫌官舍冷如僧。一株西北平安火，万里东南无尽灯。"
"灯夕解嘲和同官二首 其一","宋末元初","陈杰","年光冉冉东流水，客恨匆匆旦过僧。门插一枝荆楚柳，梦回十里广陵灯。"
"红梅","宋末元初","陈杰","千树江头雪作裳，一枝故欲犯时妆。分明瑩薄裁琼玉，不比胭脂抹海棠。"
"老米暮景","宋末元初","陈杰","承平米家船，遗我独悽然。此岂有愁地，不能无暝天。"
"至日拜赐","宋末元初","陈杰","千官万岁讲朝仪，黄伞高张簇仗齐。清晓山窗频扣首，虬须隆准伴宸奎。"
"闭门","宋末元初","陈杰","闭门风雨九十日，生物趋新曾未休。适见桃枝暗明月，渐闻柳絮逐江流。"
"伯文送海红柑及橄榄 其二","宋末元初","陈杰","微苦何妨著舌尖，就中永味已相兼。平生冰檗东坡老，直为群儿说蜜甜。"
"伯文送海红柑及橄榄 其一","宋末元初","陈杰","外大如壶内不粗，闽山风物楚山无。后皇等是栽培力，消得千头与作奴。"
"和友人生香四和","宋末元初","陈杰","水仙盆间瑞香盆，着一枝梅一干荪。个是山中生四和，麝沈枣甲更须论。"
"和叶宋英三绝句 其三","宋末元初","陈杰","昌谷鲸蛇供诞幻，玉川騄駬玩虚空。独无桃实三千岁，更有鹏扶九万风。"
"和叶宋英三绝句 其二","宋末元初","陈杰","大范寄诗题八十，龙韬照夜白虹寒。重纡剡雪归时棹，问讯磻璜约处滩。"
"和叶宋英三绝句 其一","宋末元初","陈杰","千里论诗半语无，出门濠上子知鱼。寒潭潦尽水归壑，落日山明人荷锄。"
"和州秋阳","宋末元初","陈杰","雨风睡过一年春，破闷无茶可策勋。失笑起来闻玉笛，懒晴吹涨满空云。"
"和成修堂见寄吟稿韵二首 其二","宋末元初","陈杰","犹忆朝天晓漏迟，龙蛇暖日动旌旂。此生那复赓酬乐，风雪天涯各锻诗。"
"和成修堂见寄吟稿韵二首 其一","宋末元初","陈杰","吟屋青山万垒间，割来风月少陵坛。可怜云树相望地，今作江东渭北看。"
"和张纯父霜月三首 其三","宋末元初","陈杰","天公戏剧高寒上，岂识人间有凛秋。八万四千挥斧手，閒抛玉屑下琼楼。"
"和张纯父霜月三首 其二","宋末元初","陈杰","茅店板桥天落趣，素娥青女洗长新。昔人已与不传死，千古谁怜老斲轮。"
"和张纯父霜月三首 其一","宋末元初","陈杰","洞庭高秋乃无事，洞庭主人独多才。满天如水乌啼夜，写出寒蝉湿兔来。"
"和徐子苍扬州梦梅","宋末元初","陈杰","林昏月落淮南夜，还忆江清水见沙。冰雪为魂玉在侧，了知不是梦梨花。"
"和诸公琼花二首 其二","宋末元初","陈杰","淡日微云燕麦斜，江思笋蕨客思家。是非欲共东风语，一曲栏干眼自花。"
"和诸公琼花二首 其一","宋末元初","陈杰","艳不山矾瘦不梅，全身夺得八仙胎。扬州怕有归来鹤，曾见无双槛里开。"
"和落梅","宋末元初","陈杰","离离玉立已无多，颜色相于冷不阿。一种东风自根极，铜鞮最后谪仙歌。"
"和雷侍郎省身湖上遇雪","宋末元初","陈杰","回舟望见雪来时，此兴山阴不与知。天上白衣殊变化，人间臭腐正神奇。"
"咏史","宋末元初","陈杰","蜀相犹雄懿已王，江东逮见魏先亡。山阳更在江东后，如此三分未用伤。"
"咏归晚步","宋末元初","陈杰","风流顿尽万花浦，俛仰已陈双桂亭。黄鞠华差强人意，红拒霜犹有典刑。"
"咏涂璋家屏风上题宣和壬寅季夏","宋末元初","陈杰","玉芝随手燕堂空，翠幰宸游黍满宫。一片宣和残岁月，百年田舍古屏风。"
"试问","宋末元初","陈杰","试问屋藏书，何如斛贮珠。奄奄投阁老，凛凛坠楼姝。"
"故人家","宋末元初","陈杰","蓬头历齿王霸子，葛帔练裙任昉儿。世绪何妨有凋落，若敖羊舌正堪悲。"
"春事","宋末元初","陈杰","阳坡春事已全动，阴谷馀寒容未收。花雨一番成蝶梦，柳风十日看莺流。"
"昭君","宋末元初","陈杰","千古和戎恨，冢青今尚闻。汉朝三尺草，埋没几昭君。"
"笃志斋前新竹","宋末元初","陈杰","晕消旧习风前箨，怒长新功雨后竿。头角崭然真小友，雪霜岁晚更相观。"
"贵要之客来","宋末元初","陈杰","幽居日对野人多，满耳桑麻不及他。惊怪朝来富新事，径容贵客偶相过。"
"送林一甫试浙漕二首 其二","宋末元初","陈杰","偶题熟纸光浮桂，漫遣生绡色染蓝。入手功名如此耳，人间看北会成南。"
"送林一甫试浙漕二首 其一","宋末元初","陈杰","关防秋暑双蕉叶，商略时宜十兔毫。赠别不须嗔语浅，如君正复坐名高。"
"闻须溪坐午谢客用所寄绝句韵叶宋英先容","宋末元初","陈杰","日晏到门三斗尘，隔帘午暝托朝真。乘肩鼻涕关何事，试看斤风向郢人。"
"除夕对梅花烛花二首 其二","宋末元初","陈杰","顷刻开花剪复成，大如菡萏小朱樱。一年岁事占来日，知为先生报晓晴。"
"除夕对梅花烛花二首 其一","宋末元初","陈杰","花与先生共岁寒，坐来不管漏声残。移瓶更转横枝影，贴在窗扉作画看。"
"挽周溪园国史三首 其三","宋末元初","陈杰","钜笔曾编两大藩，江山如画朔风酸。如何地下修文手，还要南朝旧史官。"
"挽周溪园国史三首 其二","宋末元初","陈杰","一瞬风云宇宙新，一家中外几朱轮。归来却就千钟养，赢得深衣处士身。"
"挽周溪园国史三首 其一","宋末元初","陈杰","壮岁高科晚一麾，江涛如此幅巾归。书生何限经纶意，曾共危阑送落晖。"
"柴桑图","宋末元初","陈杰","消磨甲子门前柳，傲睨羲皇膝上桐。晋宋一杯无认处，先生万古此山中。"
"浙江潮","宋末元初","陈杰","只道潮声落，潮来复有声。何当机事息，暂遣海门平。"
"破屋","宋末元初","陈杰","江头风雨连年恶，破屋惊秋复惜春。天上金瓯足时栋，人间白发是閒身。"
"读书三首 其三","宋末元初","陈杰","汝以为多学，吾犹及阙文。忧端已秦誓，糟粕尚三坟。"
"读书三首 其二","宋末元初","陈杰","书初说包贡，礼有献民虏。末流尚忍闻，作俑叫千古。"
"读书三首 其一","宋末元初","陈杰","画前逃弧马，井法开赋役。圣人本仁民，何意重利蹠。"
"贾鹿泉屡约一出小诗代行十首 其十","宋末元初","陈杰","故园三亩淡生涯，雨横风狂缩似蜗。从此亦称萧相客，合无稳种邵平瓜。"
"贾鹿泉屡约一出小诗代行十首 其九","宋末元初","陈杰","释老新来各有宗，四民最惜一民穷。挽回世道能无在，主张斯文尽属公。"
"贾鹿泉屡约一出小诗代行十首 其八","宋末元初","陈杰","诏旨丁宁画一颁，尽驱黠吏革贪官。若行两事无他事，民命那无一线宽。"
"贾鹿泉屡约一出小诗代行十首 其七","宋末元初","陈杰","南北风殊久未谙，乱离更值旱如惔。斗升试酌西江水，应有汤年一溉甘。"
"贾鹿泉屡约一出小诗代行十首 其六","宋末元初","陈杰","上都仁问远如天，人望公来望岁然。正有郇模三十字，含毫欲愬复难宣。"
"贾鹿泉屡约一出小诗代行十首 其五","宋末元初","陈杰","世变峥嵘可奈何，鱼龙杂袭故应多。风休云定须臾事，惟有高贤炯不磨。"
"贾鹿泉屡约一出小诗代行十首 其四","宋末元初","陈杰","兵前创建教条新，鞍马丛中玉雪身。揭起先牌一廉字，十州草木亦回春。"
"贾鹿泉屡约一出小诗代行十首 其三","宋末元初","陈杰","悃愊无华忧世深，十诗直写古人心。也教穷谷敲推士，一识中原正大音。"
"贾鹿泉屡约一出小诗代行十首 其二","宋末元初","陈杰","河洛声名莽旧墟，百年消息孕真儒。南方只道足文史，今见北方行秘书。"
"贾鹿泉屡约一出小诗代行十首 其一","宋末元初","陈杰","故家文献世公台，直为遗黎万里来。应念颠崖最辛苦，更移鄂省近南开。"
"博弈观人二首 其二","宋末元初","陈杰","等閒移作塞，郑重喝成卢。莫看文怀瘦，胸吞几寄奴。"
"博弈观人二首 其一","宋末元初","陈杰","西军严驾后，北府捷书前。胜负岂人与，两公天已全。"
"寒梦","宋末元初","陈杰","寒梦初回斗帐深，清辉忽破小窗阴。若为推上松萝月，展尽梅花一寸心。"
"酬别孙道人存心归上饶二首 其二","宋末元初","陈杰","短些几回无寄处，一声归鹤落江东。两行老泪千年恨，问讯骑鲸太白翁。"
"酬别孙道人存心归上饶二首 其一","宋末元初","陈杰","消得刚风三日夜，吹开正色泬寥天。苏门月朗君长啸，太华云高我昼眠。"
"题子胥庙","宋末元初","陈杰","吴以让长国，让亡吴亦随。属镂天讨贼，鱼剑祸阶谁。"
"题汤隽溪留远法师莲社图","宋末元初","陈杰","无复斯人过虎溪，溪上朝朝新虎蹄。江左风流却回首，几曾极乐在天西。"
"题老杜巡檐索笑图","宋末元初","陈杰","茫端寒燠关生物，一粲疏花可得禁。香影天机行世浅，风骚古思不言深。"
"题和靖祠","宋末元初","陈杰","欲将心事梅边说，放鹤经年去不还。寒日碧云无限意，却成喑哑对湖山。"
"题驿壁","宋末元初","陈杰","骅骝捕鼠不如狸，镆干缀履不如锥。过都历块成何事，剸虎裁蛟彼一时。"
"题宣和御画芦禽","宋末元初","陈杰","芦边晚吹冷飕飕，背立孤禽有许愁。可是殿庭无事笔，已含原野十分秋。"
"题梅坛毛庆甫道士云悦楼","宋末元初","陈杰","白衣苍狗无情物，翻手悲欢变古今。输与道人长快活，看渠起灭不关心。"
"题傅道士鹤鸣泉","宋末元初","陈杰","梦回华表千年远，思入庐山三叠寒。绿发道人知许事，山中自写鹤泉看。"
"赠玉壶相士","宋末元初","陈杰","黄金取印斗来大，白玉作壶冰样寒。子号甚清堪自照，吾诗愈淡欲谁看。"
"赠冰月相士","宋末元初","陈杰","十年已往如冰冷，千载方来似月明。唐许何尝关世事，人间正有一书生。"
"赠徐先辈星命课","宋末元初","陈杰","三命横铺下点星，风雷歘起斗牛灵。正堪持献云霄士，不中山间倦客听。"
"赠熊易课","宋末元初","陈杰","宿雨初收水满村，断桥千事不相闻。隔篱试写流年影，手种山田熟几分。"
"乙丑元日寿昌拜表","宋末元初","陈杰","盛服黎明起，瞻天咫尺东。舒迟寅出日，清淑艮来风。阴尽恰亭午，景长疑再中。初元调玉烛，勉勉圣神功。"
"人日立春极寒","宋末元初","陈杰","綵鞭点雨斧如雷，头上顽云打不开。冬序方随人日尽，春愁却载土牛来。几多漕运留冰解，何限耕桑要暖回。惟有上林花自早，天公羯鼓更频催。"
"十二月二十六日蔡叔庸至剪烛听雨","宋末元初","陈杰","水气昏昏接海边，清江狂客系吴船。天风十日河冰碎，夜雨三更瀑布悬。寂寂春光归柳上，匆匆离色在花前。故人著屐能相过，剪烛西窗话昔年。"
"又登南楼","宋末元初","陈杰","缥渺层峦出画阑，半空长锁白云閒。一弓斜摺蜀江水，八字平分汉渚山。眼入中原鸿去迥，手摩华表鹤飞还。好天谁遣成南北，遗限悠悠落照间。"
"三朝书窗","宋末元初","陈杰","爆声唤醒鼻中雷，宿溜初停晓色开。云落小须新日上，雪消剩放好春回。老人自写题门帖，稚子先尝得岁杯。明暖一窗聊引笔，东风折尽胆瓶梅。"
"与节东归和同幕送行之作","宋末元初","陈杰","来参军事久无功，宜黜而升愧在中。揽辔登车宁有是，过家祭灶略相同。送人万里鸥波白，回首千山骑火红。待得故园高卧日，诸君剑佩一时东。"
"大享先玄酒","宋末元初","陈杰","大享先玄酒，嘉宾贵食蒿。不无笾豆实，正有涧溪毛。岁未登三釜，家安取百牢。充庭君试数，一一是民膏。"
"大阃拨醅于园亭坐上文武各半恰西师捷至用同官韵","宋末元初","陈杰","花气深迷院，湖光曲抱城。浅春烽火暇，细雨笑谈清。舁瓮看浮蚁，飞书报斩鲸。渔阳回席处，半著鲁诸生。"
"寸禄","宋末元初","陈杰","同游鼎贵佩鸣珂，寸禄中年不啻过。方朔犹须设非有，爰丝正可饮无何。山前华表书官大，江上邮亭送使多。草草百年勋业梦，插天浯石未曾磨。"
"山村","宋末元初","陈杰","乔木藏村古，枯藤取径微。落红随蜡屐，空翠近荷衣。抱瓮云间出，吹箫月下归。桃源吾酷慕，何必此间非。"
"山居","宋末元初","陈杰","深僻山居自在身，似僧有发俗无尘。读残贝叶都忘世，看足梅花不要春。啧啧树间黄口小，悠悠道上白头新。足非何与先生事，閒倚枯藤一欠伸。"
"中兴事迹","宋末元初","陈杰","瑶编每读愤填膺，始末权奸托罢兵。初渡已诛双烈士，小吏更坏一长城。齧毡大老投荒死，借剑孤忠窜岛生。长与东南羞汗简，更堪西北望神京。"
"中斋生朝","宋末元初","陈杰","当家勋阀旧巍煌，天女裁云为制裳。胸饱治朝周典礼，箧馀内苑汉词章。经行禾黍关河远，指点蓬莱日月长。故国风流一回首，不妨鸾玉小徜徉。"
"予以甲寅冬过弋阳石桥戊辰正月重过","宋末元初","陈杰","周行淮汉万山川，重此经过十五年。野老眉间新世事，蹇驴背上旧吟鞭。几分春色梅花后，一片归心杜宇前。深谷有人难问信，石桥倚遍晚晴天。"
"五日江亭即事","宋末元初","陈杰","五日江城因远望，画桡不动美哉洋。人间昌歜谁同嗜，地下离骚只自香。折得玉蕖冰照坐，飞来鸥鸟雪为裳。一番节物忙收拾，客舍题诗生晚凉。"
"元旦南郊庆成","宋末元初","陈杰","熙朝政化谨三元，有事郊南典礼全。嗣圣万年初见帝，小臣十起夜瞻天。想回玉辂红云晓，更揭金鸡暖雨前。但愿庆成天下福，赋诗岂必从甘泉。"
"元宵","宋末元初","陈杰","老去何心说看灯，一年还要此宵晴。暖风忽断檐间溜，繁吹初过枕上声。谁变惨悽成笑语，定回离乱作清平。不应淡薄梅花月，偏照诗人白发生。"
"天人","宋末元初","陈杰","天上分明暗，人间浪喜嗔。及鱼殃本妄，得马福非真。酒薄还围赵，渠成适利秦。圣贤惟任道，两不系天人。"
"天基节特晴","宋末元初","陈杰","东风特地奇，阁雨放朝曦。历数归仁寿，乾坤表诞弥。愿敷皇极福，重立太平基。忠爱无疏贱，新年第一诗。"
"太上务德","宋末元初","陈杰","太上务为德，后来纷立言。谁非托邹鲁，宁复得羲轩。吾爱黄叔度，人称李仲元。典刑如可作，庶用约文烦。"
"孔明","宋末元初","陈杰","千载生诸葛，馀才了十丕。百年巴蜀佐，三代渭滨师。礼乐无兴日，乾坤有闰时。空留文字在，不愧说兼伊。"
"斗牛山登高","宋末元初","陈杰","佳节一消忧，携壶上斗牛。乾坤有今日，江汉自东流。乱后不多菊，看来无限秋。凭高未能已，更为夕阳留。"
"见邸报","宋末元初","陈杰","正徯朝阳听凤鸣，忽传鹈鴂作秋声。百年事会纷成毁，一日光阴屡晦明。张霸安能识时务，翟公久自见交情。人间快意真难待，茅屋看山了此生。"
"风沙","宋末元初","陈杰","清野风沙觉更长，谪仙此日尚能狂。一株残柳专春事，两箔颓篱共夕阳。过鹢去空江浪白，归鸿没尽塞云黄。酒醒何处吹羌笛，未省吴儿有石肠。"
"东湖","宋末元初","陈杰","重游如隔世，露雨暗池台。蓬岛又浅水，昆明几劫灰。苍鹅飞底去，白雁集何来。万古南州土，荒祠一造哀。"
"东湖夜坐松间","宋末元初","陈杰","夜深仍露坐，湖曲小迷藏。松月半身影，藕花三面香。虽忘入城府，终拟卜林塘。何日清逋贼，妖星渐不芒。"
"冬至摄献于郊","宋末元初","陈杰","夙驾恭深诏，圆坛俨博临。献班公位亚，册捧帝书钦。星象开明曜，神灵毕顾歆。极知祈永命，犹愿戒难谌。"
"冬晴散步","宋末元初","陈杰","入夜朔风烈，出门黄叶深。霜曦开畅月，雪蘤动阳林。冬暖儿童色，时和父老心。百年吾此日，乘健数经寻。"
"出关和雷侍郎送行无魔不成佛观过始知仁之句","宋末元初","陈杰","事来思烂熟，罪去得深循。天壤嗟微义，风霜本至仁。十年江社梦，一道雪梅春。回首无他嘱，当言莫爱身。"
"出郊","宋末元初","陈杰","飞盖笼晴昼，行厨帐远林。柳塘风度絮，花径日移阴。翠袖穿红迥，清歌绕绿深。独将衰晚意，危坐数云岑。"
"出郊","宋末元初","陈杰","残红满地绿平池，趁得晴天一日嬉。曲径间行逃酒处，小楼閒坐品箫时。俗间礼节疏来久，客里光阴去不知。一笑主人还指似，墙东忽自有酴醾。"
"出郭晚回","宋末元初","陈杰","昧谷含凉景，环涂进晚程。角声呼月出，鞭影御风行。云树故多思，暗泉偏有情。临关不得下，回首愧尘缨。"
"司马懿","宋末元初","陈杰","本祖贼为媒，聊同汉报仇。机深螳后雀，祸隐马中牛。夷甫毋专罪，江生足远猷。谁开千古恨，落日淡神州。"
"归舟发南浦","宋末元初","陈杰","旧游触景不无情，已办牵江复小停。好在夕阳红叶树，依然新月白沙汀。舟回剡曲潮空落，笛起山阳酒乍醒。当日掺袪谈底事，独挥老泪下旗亭。"
"归梦","宋末元初","陈杰","人事扰多智，天机行不言。庭榴华就实，梁燕子生孙。西岭千家月，南湖百丈潭。晚风吹䆉稏，归梦绕江村。"
"正月三日甲子题","宋末元初","陈杰","柳边梅外试阴晴，清晓谁来鹊满庭。春似久痿才得沾，天如熟醉骤难醒。窗含西岭千秋白，笔转东皇万古青。又与新年书甲子，阶前尧历第三蓂。"
"永穆陵复土随龙除官甚盛","宋末元初","陈杰","故王沉愤九重泉，先帝焦劳四十年。已有含桃荐新庙，独无麦饭洒荒阡。挽回天怒当初政，扶植人伦在众贤。此邸最关宗社计，加恩莫放代来先。"
"用同官南楼韵尾联以慰李倅子发","宋末元初","陈杰","年时歌管萦云处，閒倚栏干水拍空。万古胡床自明月，几行官柳又西风。鬅鬙那复梳千下，磊磈聊须酒一中。更忆翘材人独自，夜灯寒雁耳偏聪。"
"立春久渴雨大阃正月八日祷遄应","宋末元初","陈杰","农祥见正久当雨，元日至人还要晴。长旦始和开岁事，一番既渥起春耕。瓣香及物何神速，咫拜瞻天只血诚。小待为霖三日足，灯宵又放十分明。"
"讯给事徐尚书自除知制诰归","宋末元初","陈杰","书生稽古力，词苑久虚名。聊远三台逼，非贪一佛荣。乃身自本末，岂果有亏成。不尽明时报，归来颂太平。"
"仲宣楼","宋末元初","陈杰","地大中原接，天低七泽浮。山川元用武，离乱一登楼。平远难为画，高寒易得秋。无言双野鹜，相对抱清愁。"
"仲宣楼","宋末元初","陈杰","一雨真成五月秋，十年重上仲宣楼。峥嵘岁月欺人事，浩荡乾坤入客愁。孙刘气力三分尽，蜀汉山川百战收。可是登临无限意，閒看西日下城头。"
"守岁","宋末元初","陈杰","阶前爆竹作惊雷，从俗何妨进酒杯。微醉偶便深阁坐，好春先入小瓶梅。焚香静阅年光转，不寐频闻夜漏催。明日买臣当五十，却思上印故乡回。"
"寻苏云卿隐处","宋末元初","陈杰","书币何因识灌园，等閒夜度北山云。明朝难觅苏仙鹤，邻舍空馀孺子坟。不世大功关气数，故人高义足知闻。看来只是谈恢复，已隐无堪佐万分。"
"岁晏大风","宋末元初","陈杰","羌管横吹万点梅，汉葭微透半铢灰。从知急景彫年驶，更著惊飙截道催。掠野已空征鸟厉，叫云欲曙泽鸿哀。布衾小作须臾忍，多少无眠待暖回。"
"年华","宋末元初","陈杰","年华机事息，世故妄心空。一笑播糠眯，多生闻蚁聪。体中痴黠半，酒外醉醒同。天运端如此，聊师五柳翁。"
"江天","宋末元初","陈杰","凉意萧萧起白蘋，凭高小扇一障尘。西风可是生华发，秋水偏能隔美人。巴曲数声乌散后，楚骚满目雁来新。江天只属渔翁管，那得閒愁上钓纶。"
"江头閒行送去客","宋末元初","陈杰","正有寻梅约，今朝此见梅。小停剡溪棹，更尽渭城杯。人物良堪惜，山川会复来。前村风雪夜，归意莫生埃。"
"江亭小憩","宋末元初","陈杰","远树依山瘦，空江抱郭斜。水云涵雁影，晴雪落梅花。经岁长为客，方春最忆家。又持五字律，草草答年华。"
"江亭秋思","宋末元初","陈杰","江阔初寒雨，天高欲委秋。轻阴明远巘，晚色澹平畴。桂树幽人屋，芦花钓叟舟。人生足清事，长遣意悠悠。"
"西湖","宋末元初","陈杰","小春好风日，湖上足池台。彼美少年子，适从何处来。恩光被鞍马，艳丽照樽罍。今者不自乐，后人谁尔哀。"
"过小孤顺风纵帆瞬息数百里","宋末元初","陈杰","顺水风吹顺水船，全家水上作飞仙。犹疑五老瞠居后，不觉九华参在前。萧飒自怜双鬓发，应酬不暇许山川。腐儒易动还多事，三老齁齁倚柁眠。"
"伯文觅鸡雏赋送","宋末元初","陈杰","雌雄在壳众雏分，养手当年纪渻君。饱履雪霜方出距，浅含风雾未成文。徐行肯与鹜争食，小立还如鹤在群。待放一鸣天下白，秦关下客敢论勋。"
"冶城清谈","宋末元初","陈杰","西周固羸国，东辙几孱王。信有亲亲弱，终无善善亡。精详隋五教，疏略汉三章。始悟清谈相，嘉言味最长。"
"初出大江移泊别浦","宋末元初","陈杰","水宿乍移浦，客程初望乡。江涵鸥梦阔，天入雁愁长。汉月关山白，淮云草树苍。东游何限意，搔首听鸣榔。"
"即事二首 其二","宋末元初","陈杰","庆历残碑倦复看，斯文岂是为游观。一番栋宇开荒础，万古青螺点玉盘。鸟度云移人事换，天高地大客愁宽。六丝小驻询遗俗，尚忆重华舞羽干。"
"寿昌元夕建醮","宋末元初","陈杰","炉穟无风直，灯莲有月娇。我常占乐岁，人自看元宵。印信烽烟息，光辉玉烛调。平生笑徼福，今夕为民徼。"
"扶惫效死清事久废奏院郭公应酉以旧翘馆客自杭来谈江上师溃及京城非才误著极为不平且辱惠书明日又为岭海之行勉强用韵","宋末元初","陈杰","决汉排淮二十春，玉班步武乍骎骎。紧官为饵刚摇手，退处如饴肯动心。宝剑夜鸣犹斗近，貂裘晚出已寒深。当初若听苞桑计，未必江涛许浸淫。"
"扬子桥送客浮湘","宋末元初","陈杰","客里还分袂，樽前小系舟。笛声扬子晓，帆色洞庭秋。万里身为本，中年别作愁。乾坤多事在，何日各林丘。"
"扬州城楼","宋末元初","陈杰","东南赋甲天下处，万里西风生黍禾。禹贡九州今见一，晋军三役古无多。水包楚蜀虽朝海，山引终嵩只隔河。安得六飞时此驻，棘间咫尺望铜驼。"
"沙头点视城池","宋末元初","陈杰","酸风射眼旧沙头，我亦从来两鬓秋。万里客心惊塞雁，五更归梦化江鸥。山川信美坐成晚，风景不殊看总愁。征筑百年无了日，老天亦自厌兵休。"
"沙头送客和伯文","宋末元初","陈杰","报答春光两鬓华，荆南二月苦无花。津亭折柳清江驶，野寺观棋白日斜。赋客不来楼背隰，霸功安在戟沉沙。归途却惜匆匆过，一径深红卖酒家。"
"泛西湖","宋末元初","陈杰","百年岁月此池台，十里云霞镜面开。青鸟惯含红旆去，小娃频采白莲回。玉箫吹拂玻瓈国，绣縠穿交金碧堆。好是太平人自乐，宫车咫尺不曾来。"
"苏湖道间","宋末元初","陈杰","风物瞻天咫，林塘占地幽。夹墙楼荫术，跨岸屋藏舟。湖近家皆给，田腴岁再秋。幸生无事日，更隶浙西州。"
"迓古心观相帅长沙","宋末元初","陈杰","夹道欢呼百吏恭，微垣上相领藩雄。一星文采低南斗，十乘先驱走祝融。孔子犹须晚封楚，周公只合早归东。林深近亦闻时事，小驻油幢请下风。"
"还家父老见迓境上","宋末元初","陈杰","出塞功名薄，还家父老怜。尚迟一饭报，又愧五浆先。手本平分社，诗堪助种田。从今数来往，东陌与西阡。"
"京口閒行逢李编校谓尝共蒱戏于长安酒家殊惘然也","宋末元初","陈杰","万人如海长安市，歌酒相逢底处楼。容有门间曾半面，可堪尘际重回头。我非卖药伯休那，君岂呼卢彦道不。归过旧题梅柳处，寄声为谢少年游。"
"和大阃芍药宴韵","宋末元初","陈杰","云霞一片从天坠，谁为淮南种好春。挥羽本调金鼎手，对花未老玉关人。万红清洛无前谱，四瑞平山旷后尘。坐上魏公宁用赞，倚风商略秩筵宾。"
"和天民寄笔","宋末元初","陈杰","眼光如电气如虹，少日词场互长雄。几度忆君风月社，十年坐我簿书丛。痴儿了事未易了，老兔中书今不中。次第买山归隐去，不嫌苦淡幸来同。"
"和王守城山","宋末元初","陈杰","宦游落拓成前梦，乱瘼摧藏各幸民。岁晚来门今雨旧，人间倾盖白头新。斯文不厌重论细，吾味何关数面亲。海内凄然成二老，玻瓈更共一江滨。"
"和邓中斋至日舟中七言","宋末元初","陈杰","又报微阳九地回，堂堂心在鬓颜摧。乡愁云物有诗写，驿讯春枝无使来。燕谷可能生出黍，漆园但爱死如灰。相从导引学仙去，吴市不知人姓梅。"
"和叶宋英","宋末元初","陈杰","风叶静千林，归根深复深。江山皆本色，天地见初心。苓少和冰斸，梅残带雪吟。人间正彫落，春在二阳临。"
"和后林寄以梦中不知天尽头之韵","宋末元初","陈杰","老子卧林丘，忧时雪满头。诗筒自江社，句律到夔州。把菊青山晚，看云白日流。至人安有梦，八极偶神游。"
"和伯文送丁校尉往维扬伯文尝教之避祸不从","宋末元初","陈杰","闻道机心不下鸥，丈夫乃不为身谋。人间信有城门犬，江浒非无夜半舟。塞上马来还反掌，扬州鹤去又从头。茫茫世事谁能料，未盖棺前卒未休。"
"和陈别魁元吉","宋末元初","陈杰","穷有诗劘垒，愁无酒荡城。艰虞开口笑，邂逅倒衣迎。朔雪残榆柳，东风拂燕莺。一樽何日醁，重论不嫌精。"
"和陈郎中时举清夜不寐","宋末元初","陈杰","四檐残溜杂风铃，长夜遥空候启明。绿鬓望郎犹不寐，白头遗老得无情。几时画角吹愁彻，何处黄粱做梦成。一笑诗来扶杖起，满湖烟霁晓寒轻。"
"和林一父自温陵寄诗由信上再忤时贵归本贯","宋末元初","陈杰","几度思君欲白头，人间富贵曲如钩。细论谁可一樽酒，高卧惟应百尺楼。工力忽从诗句见，锋铓渐向笔端收。海鸥不骇渔争席，自此宽閒任钓游。"
"和姚山长一甫","宋末元初","陈杰","潭影悠悠白日閒，千年如画此江山。高人徐孺死已朽，上疏梅仙去不还。底是忧堪埋地下，谁能远不在人间。相逢正有论诗乐，且透西江句上关。"
"和夏南麓绣斧曾驱当道狼及答尹存吾喻仁山携诗相过值出","宋末元初","陈杰","金石论交半化狼，竹桐吾味暂栖凰。陶篱三亩新荒径，孔壁千秋未坏堂。彩凤题门人洒落，骊珠照夜笔淋浪。惜无北海盈樽酒，与赋东湖五月凉。"
"和敖教谕","宋末元初","陈杰","又迟江南缉落毛，儿衣折尽海纹涛。静看机事枭群奕，醉倚西风蠃二豪。黄菊篱间三引满，夕阳楼上一凭高。故人经乱浑无恙，赢得新吟可拟骚。"
"和诸君野舟之作","宋末元初","陈杰","当年亦自一蓑閒，百丈孤牵夜溯滩。乘海安归如此险，临河不济美哉澜。五湖月暗收纶卧，七泽云移倚柁看。岂是沦胥惜援手，瞿塘回首上天难。"
"和萧太秀中秋月言内事","宋末元初","陈杰","每番昏见甲，兹夕兑中天。金水光初满，山河影正全。娥曾分大药，兔敢笑华颠。还见乘槎使，重来犯斗年。"
"和雷侍郎贺雪赐燕","宋末元初","陈杰","万个瑶姬拥御筵，千官玉立寿卮前。丰年三度雪平地，需燕一番云上天。鹭序捲班元老后，龙颜瞻喜侍臣先。几多夜访筹边事，更愿毋安一枕眠。"
"和韵归张通父诗卷","宋末元初","陈杰","当年握手谈何事，此日相观一卷诗。湘竹恨深听雨夜，洛英梦继看花时。杜陵春好工添泪，宋玉秋清祇益悲。犹有堪论千载上，由来不倩俗间知。"
"和韵归赵宗圣诗卷","宋末元初","陈杰","宇宙诗愁海未深，有情何必句铿金。蹇驴桥上长寒眼，短笠山头独苦心。千载暗中扪沈谢，几人灰里拨何阴。濯缨自取沧浪去，好在三闾泽畔吟。"
"咏物","宋末元初","陈杰","天成不挫节根完，底是园工出相端。花面萦回银凤舞，苔身宛转翠虬蟠。由来疏散林壑性，稍就规绳廊庙看。至竟风流无改度，雾窗玉立雪篱寒。"
"夜发吴城渡","宋末元初","陈杰","秋风江上生，秋月渡头明。人地籁俱寂，水天心共清。一双斜阁橹，二百顺流程。已泊还佳寐，城头劣四更。"
"武宁道间遇故旧于负贩中","宋末元初","陈杰","拍天富贵有危机，屠钓逃名未觉非。许靖何尝羞马磨，王章安用泣牛衣。班荆道旧身俱晚，折柳临分意重违。且复斯须相劳苦，明年我亦荷锄归。"
"郊行小憩","宋末元初","陈杰","岚气深笼屋，机声细出林。落花流水径，芳草短墙阴。啼鸟招人处，斜阳过客心。明朝坐曹去，拄颊盼遥岑。"
"郊行遇乡人","宋末元初","陈杰","乱后江滨路，跫然客里声。依稀认维梓，邂逅共班荆。邑里今安否，亲交半死生。松楸十年泪，和酒对君倾。"
"南楼登高","宋末元初","陈杰","九日阴阴怯远遨，南楼平压骑台豪。轻飔吹帽何妨落，嚣市登山易得高。烽火太平州送酒，檄书馀暇客题糕。归来不尽良辰意，更折黄花照鬓毛。"
"客来","宋末元初","陈杰","院静尘嚣隔，閒看砌长苔。新晴农乍急，旧雨客能来。适报提壶劝，还惊布谷催。穷居有先务，一笑且持杯。"
"宣檄随府初程得风","宋末元初","陈杰","溯楚三千里，离淮第一程。海潮随意送，江月打头迎。西事端无恙，东风故有情。篙师浑未解，挂席亦欢声。"
"宪使魏青崖惠拄杖坚多节而色尚黄惟额用白立秋后十日声诗","宋末元初","陈杰","三尺青蛇冷剑铓，百跗委蜕像生黄。分来上界金神节，竖起平生铁脊梁。千步已穿萝径月，一棱犹带柏台霜。小烦拄到天坛了，归化为龙亦未量。"
"春昼睡起","宋末元初","陈杰","柳影年华度，莺声午梦回。空床静看易，满席澹凝埃。隐几野花落，闭门山雨来。无人见愁绪，欢伯一樽开。"
"狮子寨小港亸风","宋末元初","陈杰","惊涛拍岸临无地，远壑藏舟别有天。风举酒旗黄帽舞，雨抛鱼网绿蓑眠。机心起灭浮沤外，世事昏明返照边。安得杖拿相印可，碧芦深处小延缘。"
"秋热抵信上一歌馆壁张芦雁寒林","宋末元初","陈杰","老火张成伞，柔金伏在炉。正遮西日手，忽坐北风图。霜叶条嗷雁，冰枝有噤乌。摩挲怀美献，短策济时无。"
"胡端逸结庵于清江之草鞋甲岁晏言别始知犹有九帙母在敬和韵","宋末元初","陈杰","千羊濈濈拥初平，不抵封人反哺羹。自说老来行欲倦，忽闻亲在座皆惊。白云飞动能无思，寒雀啁啾故有声。回首送君双泪落，松楸霜露正关情。"
"荆州雪","宋末元初","陈杰","荆州寒气盛，一尺雪花围。赏觉心犹在，餐怜齿寖非。蔡功裴度入，剡兴子猷归。岂不俱奇事，微醺讯玉妃。"
"追哭泉谷徐侍郎墓","宋末元初","陈杰","更化公初召，将行我赋诗。呼儿同肃客，谓子亦忧时。不尽相于意，而无再见期。些章惭拱木，亦复叹吾衰。"
"送中斋过家入燕","宋末元初","陈杰","江浙相望半月程，燕云万里重行行。几多临水登山赋，不尽还家去国情。三入换来金印大，一归赢得綵衣明。东湖何似西湖好，且对梅花捧寿觥。"
"送安常簿","宋末元初","陈杰","怪来留滞久，世尚识斯人。雨露元深厚，龙蛇互屈伸。定无绵蕞习，富有治安陈。华要方从始，青云自立身。"
"送朱靖州","宋末元初","陈杰","渠水咨良牧，金台辍上宾。山川今后户，蛮獠亦吾人。保障一方寄，裤襦千里春。西师足家问，吉语寄邮频。"
"送张教授赴广阙","宋末元初","陈杰","远戍不辞难，书生本色官。炎埃五岭热，夜雨一毡寒。乡信无鸿到，梅花当雪看。风云忽谐偶，击海起鹏抟。"
"送陈知录赴班改秩","宋末元初","陈杰","相看同味少，又送可人行。晓日朝天旆，春江下水程。方将有民社，何患不公卿。还忆南楼夜，论心霜月明。"
"送客","宋末元初","陈杰","信屐倦仍还，诗生暮霭间。塘蒲身共晚，野鹤意俱閒。送客度流水，见云归别山。一声长啸远，吾亦掩柴关。"
"送淮漕洪监移节江东暂回天目","宋末元初","陈杰","冷云初雁水明霞，遥见星躔动汉槎。咫尺江淮分表里，一番礼乐又光华。水通建业宁迂道，天近城南且过家。忙处得閒应更好，故园秋色上黄花。"
"送程楚翁归歙用其韵","宋末元初","陈杰","木落见江空，星回属纪穷。畏途兵杂盗，急景雪兼风。问学嗟游子，论交愧老翁。归来富千古，此理此心同。"
"重宿城头驿","宋末元初","陈杰","天地秋声早，山河夜色深。市荒馀冷锉，村迥落孤砧。纸帐三生梦，蒲团万古心。漫漫独无旦，微步数看参。"
"闻履斋丞相再论贬","宋末元初","陈杰","江涛如此得离难，祸本萧墙两巨奸。仲举能无推席起，茂弘正有角巾还。救时岂料兔三窟，去国才知虎九关。卖论取官方翕翕，吾诗未敢落人间。"
"除夕","宋末元初","陈杰","忆曾守岁荆州夜，多少艰虞共济人。一纪重来仍作客，百年谁是自由身。干戈满地今犹昨，日月行天故复新。愿及春回再清晏，绿蓑永换黑貂尘。"
"除日始雪遄霁","宋末元初","陈杰","去年冬孟朔朝雪，今岁腊三十日来。酿久直疑包地尽，飞狂忽作舞风回。盈虚有数天已定，气候不齐人得猜。流转春光又明发，一樽且送息如雷。"
"食客","宋末元初","陈杰","巾履鲜明意气洋，高门悬箔走如狂。惯曾携箸从崔赡，可但驱车造辟疆。合五侯鲭为一馔，染公鼎指要先尝。寄声穷巷长饥士，今代何人饷子桑。"
"徐子苍自金陵遣诗来用韵送鱼腊","宋末元初","陈杰","寄诗曾自日边邮，眼底江枫几换秋。颇忆故人当富贵，又传新句写穷愁。人生不会长弹铗，心事何知各倚楼。閒把武昌鱼送似，试参风味帝王州。"
"徐祠曾碑久仆前山长胡端逸与士友共竖之邀予赋","宋末元初","陈杰","短世人间厦几颠，高风湖上榻犹悬。荒凉士竖残碑日，辽邈官修废祀年。万古南州人似玉，千秋曾子笔如椽。斯文未丧神犹在，会见冠裳拥坏阡。"
"挽刘实斋尚书","宋末元初","陈杰","玉节江湖晚，油幢岭海春。一朝晋遗老，千古汉名臣。清白冰壶操，尊光紫府身。全归公不憾，愁绝奠刍人。"
"挽张提点自创玄都观归故山羽化","宋末元初","陈杰","年时初峻道官班，紫气随师亦度关。赐号竞驩新宇宙，藏身独忆旧云山。玄都聊复栽桃去，辽海何当化鹤还。见说高人无宠辱，乘除翻手一沤间。"
"挽李司谏","宋末元初","陈杰","论建关时大，几微犯怨深。功名归厚福，岁月老初心。自以无前剑，那知不鼓琴。空留忠愤在，斜月暮云阴。"
"挽念斋陈郎中","宋末元初","陈杰","少学真华国，郎潜劣晚逢。几看新贵驶，独抱古文终。梦事一丘尽，遗编千载公。空馀细论恨，裳锦玉楼东。"
"挽范安仲死寇","宋末元初","陈杰","十载纷纷死乱离，如君清苦独堪悲。医馀书眼犹评史，瘦尽吟肩正琢诗。李涉空哦绿林夜，阿先竟厄白波时。还胜罹难天涯者，荒冢无人酹一卮。"
"挽洛阳李教授丧北归","宋末元初","陈杰","华阀晁科峻，寒毡洛学开。燕山庭五桂，晋国手三槐。风幕南烹养，涂车北首哀。读书终不憾，九秩过江来。"
"挽陶县令叔元","宋末元初","陈杰","千载同归两陶令，故园相望一青山。怪来强健休官早，赢得艰虞阅世閒。差乐输君已天上，不堪愧我尚人间。斯文回首游从日，泪尽重华叫不还。"
"挽龚竹卿","宋末元初","陈杰","同朝尚忆当时事，我去明朝公入台。岳柱摧边忽英簜，海尘扬处又蓬莱。梦阑杞国忧天痛，世换辽东避地回。似尔全归亦安憾，贞元遗曲自生哀。"
"挽雷尚书丧归二首 其二","宋末元初","陈杰","初闻难及庐山老，晚见丧归南海翁。犹被恤章虽弗逮，竟成全节略相同。事惟有死仲连子，貌乃如生颜鲁公。不尽哀荣千载下，爽鸠墟垄几秋风。"
"挽雷尚书丧归二首 其一","宋末元初","陈杰","班朝曾共多艰日，草疏相过太息时。扶起斁伦千古痛，唤醒忠魄九原悲。我逃微责去汶远，公坐高名出昼迟。危急一朝还并命，举头颠厦欲安之。"
"晓登吴山二首 其二","宋末元初","陈杰","汉鼎犹分二，梁瓯未阙全。宸居本无外，王业偶成偏。艺祖肇千祀，嫡孙方四传。会将新雨露，遍洒旧山川。"
"晓登吴山二首 其一","宋末元初","陈杰","海水朝天白，宫云捧日红。衣冠四方极，正朔九夷通。矢射狼星北，旗迎太乙东。侧闻南渡意，暂与去邠同。"
"病起","宋末元初","陈杰","苦炎未了又悲秋，如此相催老即休。病里有时乌可帝，梦中奚翅蚁能侯。屈平正不争鸡鹜，老子真堪谓马牛。兹理卧来尤透彻，飒然毛孔散千忧。"
"索隐张君风鉴兼人未尝衣帛食肉自谓数短故勉之归就肆焉","宋末元初","陈杰","布衣蔬食百无营，底用江湖更有声。正尔多才忧管辂，何如一肆老君平。逢人足可谈忠孝，对鬼无劳语爽精。问鹊占珠还动否，亲年喜惧室嬛嬛。"
"请代","宋末元初","陈杰","郡小凋残最，兵馀旱疫仍。不能无狱讼，但见可哀矜。卿自别利器，吾犹治乱绳。新林有孳尾，珍重莫呼鹰。"
"陪蜀士文昌醮","宋末元初","陈杰","葳蕤桑梓剪为荒，翰墨横流坠绪茫。天北有星明武曲，江南无地托文昌。几时兴雨苏民望，何日乘云返帝乡。我少乞灵今不梦，倚观魁宿照词场。"
"宿东林寺","宋末元初","陈杰","远公招隐处，宿我上方云。夜永地祇出，谷虚天籁闻。挑灯过雁尽，得句晓窗分。不寐关何事，幽栖意自欣。"
"寄黄思梅就别祖德","宋末元初","陈杰","间阔长回首，伻来忽嗣音。故人今有子，吾辈数论心。岁晏怀甘旨，年衰毖枕衾。殷勤各彊健，春在北枝深。"
"寄赠","宋末元初","陈杰","客里萧萧两鬓秋，此身何止二宜休。礼文疏似嵇中散，疾病多于沈隐侯。愧我空餐有悬特，看君迎刃解全牛。夜来一炬平安火，剩喜先宽玉食忧。"
"探梅","宋末元初","陈杰","要识梅孤绝，花于未叶时。玲珑寒玉片，点缀古铜枝。初雪落旄节，始删无传诗。东风一吹绿，万卉更能奇。"
"曹操","宋末元初","陈杰","鹿去卯金刀，当涂未敢高。争荣犹在弈，食马已同槽。身后三分闰，生前百诈劳。就如题墓上，盗豹亦焉逃。"
"清明日新霁","宋末元初","陈杰","昨夜风雨声，今朝鸟弄晴。光阴殊变态，天地本清明。世事观新火，年华怯冷饧。棠梨溪上冢，诸老得无情。"
"理考挽词","宋末元初","陈杰","艺祖的孙传，仁皇享国年。思文重揭日，皇武再中天。多难扶三正，弥留痛八埏。乾坤理最大，高益帝王前。"
"移居戍将衙","宋末元初","陈杰","细柳连营地，高风昨夜秋。叟兵擐甲叹，中妇寄衣愁。白骨闺犹梦，黄丁籍已收。江南穷巷士，抵掌说封侯。"
"黄孟博辞往鄂渚赠别","宋末元初","陈杰","与君生共一雌辰，枌社相违整十春。肯为江山轻万里，不嫌风雨住兼旬。携书又作鹦洲客，有弟能娱鹤发亲。岂不劝君归去好，回头我自愧鲈莼。"
"黄茶陵死寇吴荆溪作碑祭文云斥彼懦夫提此英魄为赋诗以挽之","宋末元初","陈杰","十年三令尹，王事厄还期。只为生人重，非贪死节奇。冷云回雁处，妖雨泣鹃时。提得英魂在，邦侯一片碑。"
"富州花朝用诸老韵","宋末元初","陈杰","郑重传河尹，殷勤舍盖公。今安裨议政，昔已坐谈空。乡饮干戈后，花朝雨雪中。明当移棹去，啼鸟绿匆匆。"
"寓舍琼花一株盛开","宋末元初","陈杰","疑是瑶林种，分从后土家。暂来为地主，相伴住天涯。胜日更携酒，明年谁看花。此生均一寄，杜曲有桑麻。"
"景陵湖中宿人村","宋末元初","陈杰","孤撑出丛苇，小泊得疏林。两岸桑麻地，一川杨柳阴。鹭拳沙碛远，人语竹篱深。惟有波间月，照予行役心。"
"登钟山憩定林","宋末元初","陈杰","禾黍古离宫，荒畦屈曲通。语音京洛近，王气海潮东。山色馀萧寺，松声尚晋风。兴亡不可诘，太息定林翁。"
"程簿能静袖诗来访次韵","宋末元初","陈杰","高吟鼎脔屡经尝，群噪纷纷子贡墙。雪曲我应惭郢下，笛声公自感山阳。堪嗟绛老泥涂役，孤负春官桃李场。斗大康山盛儒者，凭谁推此叩循良。"
"答龚帅干楚清","宋末元初","陈杰","一水相望汝与丰，乱来如隔万山重。清名昔已香三楚，晚节今真继两龚。正自南山深雾豹，何时东野快云龙。唾珠满纸悭琼报，聊写相于磊磈胸。"
"腊月中旬立春快雪遄晴","宋末元初","陈杰","夜光吟屋炯无眠，晓色梅檐重粲然。芒端残腊洗晴雪，花底好春回隔年。田畴膏脉占时早，禽鸟和声得气先。多少趋生寰宇望，紫皇更斡大钧旋。"
"感兴","宋末元初","陈杰","满目尘沙万里还，客来相对旧儒酸。秋风惯识茅茨屋，朝日仍登苜蓿盘。云鹤性情閒去好，山林面目本来看。今年少缓梅花约，敝尽貂裘未可寒。"
"感怀","宋末元初","陈杰","一箭乾风射眼酸，几棱远碧压眉攒。芙蓉开彻徐娘老，杨柳疏来范叔寒。何处素商调绿绮，谁家翠袖倚琅玕。无情九辩浑抛得，却被天公画出看。"
"携碧香酒赏红白桃因观江涨","宋末元初","陈杰","江光万顷碧香酒，春事一年红白桃。不饮其如胸磊磈，欲簪还愧鬓萧骚。言之浅矣乾坤大，逝者如斯昼夜滔。多谢江亭好风日，颇哀老子得游遨。"
"酬西山龚学谕","宋末元初","陈杰","畏人兼惮暑，息影正逃空。忽讶衣冠古，还欣臭味同。带来西岭雪，睡起北窗风。双璧无嘉报，怀斤愧郢工。"
"熊校尉挟名画来淮得官辞归","宋末元初","陈杰","同是饮玻人，均为骑鹤身。我无钱使鬼，君有画通神。客梦黄粱熟，边愁白发新。归帆过鸥社，为拂钓蓑尘。"
"端午命童采药","宋末元初","陈杰","清薰一枕暑初炎，綵索朱符懒重拈。天上赐衣无媚骨，山中采药有长髯。扶衰底要三年艾，用拙何嗟六日蟾。惟有昌阳堪引寿，一杯泛玉不妨添。"
"题王氏先垄寿松亭","宋末元初","陈杰","兵前万事举头非，风太无情宰木悲。马鬣未随陵谷变，龙髯还长子孙枝。会看高表鹤归日，毋忘新栽鹿触时。雨露百年思不极，深心更有岁寒知。"
"题信州月岩","宋末元初","陈杰","冈路阴阴忽半规，无盈万古亦无亏。凿开空洞地有眼，劈下广寒天不知。小著山河偏影处，平分蟾桂上弦时。游人莫讶清光少，照见江东几盛衰。"
"题思妇","宋末元初","陈杰","碧天无过雁，芳草静游人。深院绿云晓，满阶红雨春。钗鸾慵照影，箫凤暗栖尘。邻女焉知事，终朝学美矉。"
"题菊乡亭","宋末元初","陈杰","晋朝徵士种菊处，满地苍云无古今。漫喜孤亭初结构，每怀高节此登临。南山日入输佳气，北阙天长驰寸心。瞻眺徘徊徒感慨，清风帘底坐鸣琴。"
"题濂溪画像","宋末元初","陈杰","睟盎真元会，扬休沕穆宣。定非三代下，自得六经先。翠草红莲地，光风霁月天。几神千载悟，纸上更须圈。"
"赠艾校尉","宋末元初","陈杰","相逢莫说乱离苦，江北江南皆战场。何限忠肝膏草野，几多徒手化侯王。方当羽檄驰千里，信有缨冠卫一乡。事已论功殊未已，何如相贺返屠羊。"
"赠张慈宝五行精到奇中","宋末元初","陈杰","大慈寺里谈天宝，蜀产凋零此亦奇。借我干支作正鹄，验渠祸福似蓍龟。李虚中术曾无失，绛老人年漫不知。大运茫茫君自扣，故乡归去定何时。"
"赠高眼相士","宋末元初","陈杰","遍阅穹华了，还来寂寞滨。山林枉高眼，宇宙著低人。关月吟魂冷，吴霜鬓影新。相逢欲开说，笑指腊醅醇。"
"懋勋挽辞","宋末元初","陈杰","即墨当交困，金城请自行。剑方及蒲外，星遽陨中营。遗恨羊碑泪，忠魂晋柩声。成谋授宿将，稳为了残枰。"
"上元果晴宴南楼诗弈尽欢用韵","宋末元初","陈杰","赏心压景与晴期，广宴张山下漏迟。万国灯宵臣卜昼，三军乐舞客歌诗。抃鳌东极遥觞寿，飞雹南风活著棋。不为清谈恐妨要，胡床尽到月来时。"
"大窖齧旃","宋末元初","陈杰","伸脚踏胡地，开口吃汉天。见天不见雪，况辨雪与旃。胡人不敢杀，谓是不死仙。汉庭方求不死诀，方士取露和玉屑，何如老臣旃夹雪。"
"女竹枝歌","宋末元初","陈杰","南园一株雨前茶，阿婆手种黄玉芽。今年团栾且同摘，明年大姊阿谁家。"
"小春桃李俱花","宋末元初","陈杰","阳林小春醉风日，老面得酒须臾欢。不妨桃李妍冬谷，正要松篁用岁寒。"
"小家住深村","宋末元初","陈杰","小家住深村，独犬应门户。招麾不去来，进止有常处。从田仍司盗，奔走亦禦侮。常恐下生氂，八方啸狐兔。"
"小惠","宋末元初","陈杰","初持小惠钓声华，禄厚官高誉转加。过客厨丰路碑炫，中朝赂重里言誇。黄金何但买身贵，多粟尤堪作传佳。百世倘无公论在，邪人浑指正人邪。"
"为农","宋末元初","陈杰","去国已为农，忧时但愿丰。目光牛背上，世事草庐中。绝异炰羔恽，聊如艺黍通。新来诗亦变，稍稍近豳风。"
"饯西北流寓士舟赴南省","宋末元初","陈杰","天马从西极，云鹏起北溟。黍离怀故国，风景过新亭。文物衣冠会，山河庙社灵。独无中上策，一耸汉臣听。"
"书生旧梦二解皆因榜过作 其一","宋末元初","陈杰","长忆西风翠袖单，暮檐修玉倚初寒。一回得嫁平生足，更用花枝插白看。"
"书孙州判澹翁再擒寇事迹","宋末元初","陈杰","古丰怪事未前闻，谁遣盗起纷如云。民无掩骭盗乘马，民无寸铁盗铸冶。英英别乘紫髯风，万甲兵藏学古胸。前年借才从柏府，今年驾车就熟路。直指贼巢深入阻，谈笑双收卞庄虎。十年养痈破一朝，溪山深处复渔樵。由来禁暴非智力，廉为先声义为的。苍生何时苏息在，安得邦伯皆结辈。"
"书徐经坂先志","宋末元初","陈杰","青霞馀绚皆成章，虎变龙匿超故常。异时欣然读奇崛，触眼惨淡令人伤。矢心为词血为笔，沈恨欲诉天茫茫。波澜收卷见至性，星斗隐翳回幽光。题将片石寄冥漠，意与万古生凄凉。山灵护持夜半泣，悲风著木春无芳。伯庸罔极白日短，龙舒归梦青山长。万钟不解羊枣痛，一死傥补南陔亡。载之实录非虚誉，斯文知心地下郎。檀弓孝经不浪许，椽笔足徵老玉堂。"
"元和","宋末元初","陈杰","元和天子圣，玉烛万方同。乾坤一澄霁，草木皆春融。臣度再稽首，臣愬三鞠躬。一雪洗蔡州，敢有贪天功。"
"天命","宋末元初","陈杰","至狂而圣至愚神，天命何私与物均。万水各涵全体月，千花同受十分春。一家路透家家路，一性仁通性性仁。秦汉以还无讲学，几多轻弃不赀身。"
"天基节特晴","宋末元初","陈杰","王春又数五尧蓂，先自春来半月赢。天上圣功调玉烛，云间暖律写茎英。苍生正赖吾君福，每岁长占此日晴。三祝莫嫌言语朴，时和年熟早休兵。"
"尤物","宋末元初","陈杰","隋珠和璧碎一斧，尤物在镕堪万古。王阳巾㡚捲握多，顾家之穴董家坞。天生五材贵民用，饥不可糜寒不缕。愿天一拔好爱本，与世潜消祸乱祖。神奇淮南化为宝，谈笑萧齐价同土。尽收地力作阴产，剩长桑麻富禾黍。货无难得平斗量，行或不赍扣门与。辽东献豕易厌欲，昆山抵鹊谁争所。建德老死不往来，蛮触长辞血流杵。"
"王仪仲名其读书之所曰松林愿印一言","宋末元初","陈杰","昔人读书松竹林，今之书林乃无竹。有松无竹何不可，松亦元同借邻烛。十年人事桑田变，隔舍丁丁斧斤蹙。归来窗下一灯青，夜半林空山鬼哭。乃知艺木印岁寒，不似闭门翻故牍。客来若问子孙枝，窗间正有声吾伊。"
"冬至前七日青崖分送新历","宋末元初","陈杰","嫩黄裹册印如斗，传教打门惊昼眠。又见朔平新改岁，独怜绛老不知年。绣衣春立层霄上，黍律阳回七日前。更愿时和戢豺虎，一犁归种久荒田。"
"旧爱灵溪渡风物之美归途由浙而江即目成咏","宋末元初","陈杰","黄竹弄口雨初晴，灵溪渡头水渐生。两岸桑麻人著本，一川鸥鹭我同盟。风环摇日浣纱影，云杵打波舂稻声。少日经行浑草草，暮年归路不胜情。"
"先主","宋末元初","陈杰","扶义风云急，投难岁月长。犹怀置嗣子，岂要负刘璋。讨贼吾谁逊，违天有并亡。春秋复雠方，万古烜炎光。"
"权贵人","宋末元初","陈杰","权贵人，多怒嗔，颐指所向四海奔。小忤其意中如焚，发上指冠两目瞋，投袂而起剑及门。当时使气廉将军，君视孰与秦王尊。气力到头同一尽，牧儿持炬上丘坟。"
"过衢阻潦宿民家","宋末元初","陈杰","暮程闻潦涨，投宿取村斜。凉借何方雨，香来隔浦花。翁分区种粒，妇进圃抽芽。官驿应无此，通宵梦亦佳。"
"吴真州屡交诗而不及见告去送别","宋末元初","陈杰","论心曾未面，惜别重相于。此复失交臂，何当逢下车。倚风三弄笛，搔首十年书。吟卷歌壶暇，春江足鲤鱼。"
"寿康堂为吴氏题","宋末元初","陈杰","人莫不欲寿，文子之祈省非矫。人莫不欲康，文公之步省非狂。震风不贷蜗牛庐，堂中老人方晏如，笑我闭门生白须。安得八荒开寿域，却随童子咏康衢。"
"把茅","宋末元初","陈杰","广武醉后呵竖子，稷下谈锋避少年。未知更蜡阮屐几，惟恐有著祖鞭先。鬻技百金或封地，著书五车无入玄。人间事多特未定，把茅去老白云边。"
"男竹枝歌","宋末元初","陈杰","东园一株千叶茶，阿翁手栽红锦花。今年团栾且同看，明年大哥天一涯。"
"穷居","宋末元初","陈杰","穷居省事亦欣然，老屋中间易一篇。安步当车蔬当肉，笔耕为耒纸为田。幸生朱陆相鸣后，犹忆羲文未露前。三益不来山月白，卧听涧水说真诠。"
"苏东坡西山诗前后和者五十馀篇暇日登览怆然有感于元祐绍圣之事僭亦用韵","宋末元初","陈杰","槛外春江如酦醅，槛前松株逐番栽。西门安得陶氏柳，西岭并无坡老梅。惟馀荒溪入烟雾，曾载辙迹行崔嵬。洼樽其多一卷石，清风千丈严濑台。人间此事固不朽，山高唐业澌成埃。干戈五季乱离瘼，帝命封之白云堆。馀三百年付迁客，眼底盆盎得古罍。每登胜绝不忍去，往往拂枕眠其隈。毁书灭迹坐再闰，枝筇双屐印藓苔。无端玉堂牵清梦，九虎乍放天门开。武昌旧令偶同直，得句一粲金莲摧。那知白头不同趋，首倡绍述蚊成雷。凭高为吊千古恨，魂兮可招傥一来。并持公案徵漫叟，立尽落日山灵哀。"
"陈梅境恩科晚遇由广而江帅幕留司索赋","宋末元初","陈杰","昔年锄梅岭头月，今年看梅江路雪。月还在江雪在岭，两处开花一般境。道人两眼冰霜寒，道人一襟湖海宽。梦回纸帐北窗晓，眼前肯作南枝看。月夜雪天花一色，未怕孤山分破得。"
"和山长胡端逸辞归","宋末元初","陈杰","汉滨人物谁耆旧，湖上古松吾老友。入郭人民半是非，升堂丝竹真乌有。烦君楚舞吾楚歌，街头小儿笑阿婆。明年湖水还绿波，携诗来看田田荷。"
"和张岳州雪夜弹琴","宋末元初","陈杰","冻云留雪消较迟，乾风飕飕时一吹。原野惨淡看不宜，饥乌愁绝噤寒鸱。饱死帐下羊羔儿，灞桥寂历久无诗。谁欤凝香清梦回，玉山半侧瘦藤支。意行髣髴鹤氅披，画堂五丈閒朱旗。胡床冷月浸元规，膝上素弦呵手挥。木声正与丝声比，避君三舍高渐离。忽然曲终雪满衣，洞庭水涌鱼龙知。急麾颓魄鞭倾曦，吾声岂与肃杀期。不然持此将安之，折胶无续指无医。我亦从君妄听奚，雪中作操终何为，古有履霜思伯奇。"
"和钦弟读予孙吴之作","宋末元初","陈杰","少狂拂剑指天山，中岁驱驰万险艰。射虎将军频出塞，堕鸢老子晚征蛮。莫誇兵法来圯上，但爱挐音出苇间。风后大鸿三引首，一波长乞白鸥閒。"
"和彭教谕论诗","宋末元初","陈杰","平生于二南，百过在芣苢。不知孰舞蹈，但觉乌可已。煌煌古人心，岂与不死传。天和本发中，世味或食耳。全明凋靡后，未造放荡始。折杨纷皇荂，败素正堪紫。斯文吾衰久，安得力任鄙。天河傥可挽，举俗快一洗。不且尊杜黄，卿言尚予起。"
"和曾平山见贻蚤自温荣挹艳香韵","宋末元初","陈杰","梦事曾陈一瓣香，清愁两地鬓眉苍。少陵空复诗劘垒，王湛聊须易在床。古有忘言行畏垒，今无书法可柴桑。提君四印各安稳，正使同群不乱行。"
"林告院伯文送菊大如盖予谓惟黄伞两字可极形容遂赋","宋末元初","陈杰","碧玉琢干如拇大，黄金缕花三万个。下如弗胜下如帱，疾风过前不少挠。园丁结束无馀枝，诗翁打量四十围。放渠疏散得自性，十本奚啻专百畦。人间篱落殊短浅，曷不归来上林苑。两螭侍臣惯在眼，朝旭亭亭照黄伞。厥封黑土大斗盛，阶南尺五喘两黥。避堂以舍虚左迎，画梁素壁生晶荧。百匝环之三太息，生物何私培植力。轮囷正色根极香，桃李争春笑人寂。三葩五蕊好事家，问渠曾识如许花。相逢白眼花无恙，千载无人识元亮。"
"武冈向权叔家有陈魏祠堂合祀简斋鹤山惟两公世异事殊实难牵合诸公既极推引复徵予言","宋末元初","陈杰","简斋以诗冠两都，鹤山以文擅江东。兹溪僻在万山底，辽绝安能来两公。或撞天关忤九虎，或走穷海随六龙。畏途迂车一笑粲，远谪信杖双音跫。谁其主者林下叟，又谁嗣之大雅翁。诗题田家足浑朴，帖送石刻何舂容。百年向氏两奇遇，千载江山真发矇。到今窗户有佳色，尚想林壑生清风。恭惟人物一代几，伊洛既竭岷峨空。艰虞各行天下半，名数况复参枢崇。高吟大册照寰宇，如此过化良亦匆。泥上指爪东西鸿，精神如水行地中。偶然流落亦安计，牵合推引惊盲聋。二公德业吾岂敢，浅陋最识诗文工。平生此两大家数，秤较力量能无同。创闻合祀适有契，一瓣聊借歌词通。"
"空第","宋末元初","陈杰","潭潭居府美哉轮，歌舞回头迹已陈。东阁早知为马厩，西曹正可认车茵。高明易瞰多招鬼，富贵无常忽易人。看取田文何意气，雍门未鼓泪盈巾。"
"罗寿可再如旧都作归来窗以为亲悦劝之归者皆是予特下转语焉","宋末元初","陈杰","玉门关冷风低草，浪泊水西看飞鸟。柴桑松菊坐来荒，杜曲桑麻随分有。封侯作梦嗟晚岁，吟诗无功成白首。蓦波一叶故都怀，短世閒身发方黝。未省匡山几卷书，能胜平乐千金酒。白云舍下绮疏新，行止随时总悦亲。君家所有吾犹赠，已负东洋北海身。"
"诗客有叹不遇者作诗人傲以慰之","宋末元初","陈杰","世间最有诗人傲，龙马行天不受鞿。钟鼎何如白木镵，轩裳得似绿蓑衣。舍人锦好宜遭卷，谏议茶清亦取讥。近代后翁尤卓绝，客来无语袖金归。"
"金谷客","宋末元初","陈杰","脱旧著新金谷客，力能除蛟并白额。家养飞飞角傅翼，天下风尘儿亦得。高才疾足长叹息，御卿无权挽无力。可人可人与游辟，出门实繁九千蹠。"
"南山青","宋末元初","陈杰","天公研黛朝染山，天女戏手双娥弯，挼丝试青坠人间。年时春山未著色，十万野条先弄碧。天公一笑不汝争，白华吹尽秋风生。肤寸长含八分雨，南山与天青万古。"
"客谈矩山大资近事近诗及新相麻云欲浮海以安归走笔附讯","宋末元初","陈杰","客有云自矩山来，急欲问公起虚左。能言近履殊快活，更诵新篇极精妥。奚奴添个富锦囊，樊子遣馀疏药裹。田租不及胡椒斛，寿数行多念珠颗。江涛恼杀浮海翁，野水白鸥閒似我。"
"诵诗","宋末元初","陈杰","盛气劘骚垒，长歌历杜藩。二南四字始，万古一解难。"
"送七侄游学","宋末元初","陈杰","迅甚风鹏翮，萧然野鹤深。一经教子旧，万里出门新。天下师传道，方来友辅仁。异时吾悔杀，虚负客中春。"
"送万平野余秋山被荐北行","宋末元初","陈杰","朔云垂天野四平，羌笛叫月山秋清。金台此日燕万里，绵蕞当年鲁两生。衢路屏营诗少味，江关萧瑟赋多情。西风瞥眼鲈鱼鲙，一夜相思闻雁声。"
"送别","宋末元初","陈杰","晓色澹长路，微霜乍沾巾。彗妖如撒沙，下覆秋江濆。送君万里船，黯然及兹晨。岂无阳关叠，亦有酒盈樽。忧端塞宇宙，壮怀浩风云。丈夫瞩千载，薄细安足陈。欲语重回首，天高水无津。"
"送彭莱山谈星","宋末元初","陈杰","颍川贤人聚无聚，德行何裨理乱数。吴中高士死不死，少微何与兴亡事。古来观星观用星，閒剧灾祥一羽轻。浑仪图上无人会，两曜五行四馀外。有福星力关世大，一夕烦君十起看。光芒看取十分端，百千万亿苍生命，由来都在上头安。"
"重过西湖感事","宋末元初","陈杰","衣如飞鹑马如狗，二尺锦囊香宇宙。车如流水马如龙，濯龙桥边吹断蓬。诸公南渡亦不恶，百年西湖最行乐。师王园地号山庄，戚畹洞天标水乐。铜铺珠箔锦为茵，玉箫金管歌遏云。曲江三月势绝伦，此占四时长作春。岁月无情留不住，园上送官洞更主。当时一聚冶游尘，雨打风飘去安所。三间古屋馀老梅，千年放鹤归来暮。"
"恶讲义不逊者","宋末元初","陈杰","全人未可一偏论，盛德真堪百代尊。房魏其逢犹愧礼，荀陈之道不知文。我朝正有二三老，地位向妨八九分。近日后生谈理学，直将闻百掩前闻。"
"挽云屋徐侍郎","宋末元初","陈杰","回首前台谏，寒心事阽危。著高棋败后，力尽厦颠时。国论家无稿，民庸路有碑。絮觞成阻绝，洒泪对倾曦。"
"挽黄思梅","宋末元初","陈杰","梦回残月堕觚棱，归棹沧浪自濯缨。城郭重来嗟隔世，江山如画忆初盟。当年阮瑀谁争长，千载相如凛若生。空复满襟馀老泪，临风三叫为君倾。"
"读史","宋末元初","陈杰","口体乃累人，寒饿事亦细。拥彗何为者，妨我雪中睡。先生死非令尹辱，彼四百家无罪哭。粟三钟，薪十束，天留先生雪楚狱。"
"读邸报 其一","宋末元初","陈杰","战骨如山血未乾，补疮遮眼肉都剜。向来手诏真哀痛，间者人言已治安。夜访宰臣忧卧榻，昼延学士论危竿。祖宗全盛犹如此，半壁江风面面寒。"
"阃下忽动归兴","宋末元初","陈杰","无端佩玉更长裾，衔袖人疑表饵疏。塞路连云痡仆马，辕门似海叹车鱼。那无定远封侯相，正有南涯种树书。久客土思吾亦动，明朝满意听骊驹。"
"寄题兴国倅厅湖山伟观楼","宋末元初","陈杰","华表归威可手攀，新亭风景落眉间。千年宇宙千年事，万里湖山万里天。庭蠡水来仍水落，衡庐云起复云閒。古今只在斜阳外，安得凭高一破颜。"
"得菊花绝黄","宋末元初","陈杰","谁与凛秋料理悲，木樨香冷未梅时。直疑天上金茎露，全付篱间黄菊枝。佳色足陪陶令醉，落英还慰屈原饥。东风试问千红紫，曾有西风此段奇。"
"望庐山","宋末元初","陈杰","去年山中行，未了庐山意。今年江上望，始尽庐山势。只道山中行，未识庐山面。那知江上望，已失庐山愿。人生出处前料难，向来窗下有此山。一行作吏事便废，十年读书早已悔。五老招人笑举头，三老催船不自由。柔橹一声天似水，无情飞起两沙鸥。"
"淮南听雨歌","宋末元初","陈杰","前檐看雨如银竹，后檐听雨如泻瀑。九衢对面起波涛，昨日黄埃一丈高。书生生无快意事，天公覆手为办此。邂逅一惬吾已多，千家万家丰年歌。三更不寐凉如水，清愁宛转秋风起。壮士天河更洗兵，皇威海岱一时清。幅巾归去江南好，长卧东皋听雨声。"
"淮南看雪歌","宋末元初","陈杰","出门看雪一万里，闭门读书一万年。读书只读三皇后，看雪还看太始前。洪濛以还初纪异，鍊石补天灰渗地，人虫森然盗元气。介鳞日深蹄迹多，阃抉垠开奈若何。千山忽绝万径灭，宇宙鹘崙无璺裂。夜灯太极强披图，清晓长淮初见雪。丁宁莫遣风日分，暂时大地皆瑶琨，我尔一醉琼花樽。明朝山河各异色，独在书生头上白。"
"清坐","宋末元初","陈杰","晨兴绝无思，清坐还复佳。夜气不啻存，俗氛殊未来。居然类禅定，正尔悟心斋。明发谢西爽，故山先梦回。"
"猛虎行","宋末元初","陈杰","北平山头羽穿石，将军醉眼横夜色。高堂白昼坐眈眈，想见负嵎俱辟易。铜镮锁深双古槐，霍地啸舞含风雷。三生得非故人积，变化为我腾空来。目光射庭威百步，童奴近前初不怒。再三未敢尺箠麾，生绡张罗红打围。头如可编须可捋，约莫留皮是浑脱。世上丹青得许神，向来叶公龙乃真。笑渠槛中直摇尾，不动齿牙犹咀尔。乾坤意气空峥嵘，饥鼠倒齧云母屏，论功有不如狸狌。人间猛者何暇像，韩公歌行最知状。"
"维扬之役浩堂拨赐钜舟愿易小者","宋末元初","陈杰","美哉不济如此水，巨川有楫春万里。空贻魏瓠拙用大，谁谓河广航一苇。"
"菊畹秋香","宋末元初","陈杰","金茎馀孤标，青女满杀气。随地堪百畦，流芳亦千岁。"
"雪禁体","宋末元初","陈杰","南风导前北风续，仁气潜随杀机伏。初疑惨淡八表昏，忽变光明大千足。上天之载德如毛，帝力不知封比屋。垢污过眼俱衣被，枯朽何心亦膏沐。调治竹君折节下，表显梅兄受命独。于至严凝见温厚，有大包容分类族。是空非空色非色，在坑满坑谷满谷。铺张元化有许奇，收敛神功又何速。欲搜好句极形容，回首千章成浅俗。夜深兽红妓打围，雪消雪落何用知。"
"御风行送武夷道人谢叠山","宋末元初","陈杰","武夷山中有伏龙，鬣捲云雨深重重，化为白须一老翁。疾雷破山六丁取，置卫铜镮森守虎，云是健将雨下土。老翁一笑百不能，山中所读皆仙经，吾亦泠然御风行。洪崖道上逢老友，手举无何指翁口，翁已辟谷安事酒。青牛紫气关河咫，大鹏风斯九万里，回首蓬莱浅清水。"
"琴窗夜雪","宋末元初","陈杰","寒更洞书幌，几上明素弦。满意宇宙曙，霏霏正漫天。"
"登岳阳楼","宋末元初","陈杰","扁舟小系画栏西，万里清光一拄颐。湖面欲包天外去，峤鬟疑割海中来。高空自泻轩皇乐，元气长涵老杜诗。庆历残碑重回首，此生何限退忧时。"
"答李道士","宋末元初","陈杰","老子废吟恐妨道，道人学诗如学仙。探藏不惜藏诸密，试换黄庭内景篇。"
"萱径携筇","宋末元初","陈杰","松下无喝道，言树聊蠲忧。谁知赤藤杖，独倚万古愁。"
"滕王阁","宋末元初","陈杰","稍觉阑干远水漪，枉持钱贯去安之。湖山千古户庭内，帘栋几番鸾玉时。记好尽堪邕辍翰，序工且放颢题诗。西风何限凭高事，铁笛吹愁酒一卮。"
"醉乡","宋末元初","陈杰","酒亦有何好，离人而趣天。乾坤拨醅瓮，世界拍浮船。鲁赵移兵隙，淮渑互霸权。醉乡知许事，蜾蠃过吾前。"
"题王书史百雁图","宋末元初","陈杰","黄芦落木寒飕飗，平沙占断江天秋。嗷嗷累百来未休，宛颈相乐飞相求。其中各有稻粱谋，落旄海上霜满裘，不肯为渠作书邮。南去云峰有尽头，北归矰弋正多忧。冥鸿高哉独无俦，祁连将军生暮愁。"
"题李生烟江万里图","宋末元初","陈杰","白鸥飞来类从汝，寒雁瞥起几导吾。未觉咫间能万里，曲肱残梦落东湖。"
"题点易窗道人苏门遗啸","宋末元初","陈杰","书来草木吾臭味，诗有胆气非黄冠。清溪研露一双鹤，苏门啸空千仞鸾。愁连青燐引觞醉，愤入白虹提剑看。谁识道人心最苦，半坛霜月夜漫漫。"
"题寄傲轩","宋末元初","陈杰","富贵骄人拥庐儿，寒士不逊原壤夷。傲称凶德无适宜，长者寄尔渠得知。使袜聊为廷尉重，命履乃有帝师用，苟非其人千仞凤。鹦鹉洲前吊月明，归来痛饮师刘伶。"
"赠孙仙辈","宋末元初","陈杰","株峰紫翠边，仙已住三年。手有屠龙技，腰无跨鹤钱。地图藏尚秘，山屐著多穿。笑指青囊道，人家要福田。"
"赠蔡俊民挟雷法兼眼科北行","宋末元初","陈杰","乖龙捲雨焦土山，妖蟆蚀晴长夜漫。安得霹雳鞭龙起，取光还天磔蟆死。寥落风霆道术空，坐看短世入盲聋。南人巫医尚方满，一试两长君恨晚。"
"曩从玉泉道人见寿亭侯印大可方二寸并解池龙骨一枚云侯所下讨者今从玄潭道人见旌阳令剑长不过五六寸云令留以镇水妖者皆微物远不可考道人请予赋剑因并及印以起兴焉","宋末元初","陈杰","玉泉寺中三钮铜，十年解池讨业龙。当时何不佐取流马出，火德重开两都日。玄潭观中半圭铁，千年龙沙拟蛟孽。当时何不唤取泉阿归，汛洒河洛风雷飞。白衣摇橹天难料，鸡犬云中帝亲召。汉陵无树兮晋国成丘，待侯不来兮仙又竟去而莫留，徒使我百世而下生閒愁。荆州看印心尚烈，洪州看剑头如雪。"
"充善堂为吴氏题","宋末元初","陈杰","厥初生人，禀性受中。不患不善，患不能充。血气既刚，物我交战。不患不充，又患不善。充而善者，可鸾可凰。匪善而充，化为豺狼。其充为何，勿助勿害。鸡鸣而兴，善与利对。申严界限，审察毫釐。诚内伪外，理公欲私。充无穿窬，义不胜用。彼充孔扬，傲诞是从。故得其正，泉达火然。一有弗协，履冰临渊。呜呼道微，志远瞻卓。子如充之，明善守约。"
"江永","宋末元初","陈杰","江之永兮，朝宗于海。匪江永兮，洛水攸会。洛书其系兮，曷敢不爱。江之永兮，于海朝宗。匪江永兮，河水攸同。河图其系兮，曷敢不恭。江之永兮，我瞻禹迹。微江之永兮，三正几息。三极其系兮，曷敢不惕。"
"与伯文同作生朝林母在闽","宋末元初","陈杰","翠竹西江我屋，白云南粤君家。当日设陈弧矢，今朝相对天涯。"
"述往二首 其二","宋末元初","陈杰","贞惠文子升士，睿圣武公好贤。晏平仲狐裘一，齐景公驷马千。"
"述往二首 其一","宋末元初","陈杰","阿六生活大可，滕叔经纪自能。申生死为恭子，宁哥墓曰惠陵。"
"题石泉渔歌","宋末元初","陈杰","渭川其钓莫钓，濠上知鱼非鱼。几曲清泠寄耳，一声欸乃归欤。"
"题江山烟水图","宋末元初","陈杰","叠叠云山过尽，茫茫烟水安归。还君此画三叹，閒杀江南钓矶。"
"赠雪篷相士","宋末元初","陈杰","寒江独钓焉往，剡溪高兴久空。欲识梅花自色，小须雪霁开篷。"
"昭君怨","宋末元初","陈杰","玉箸晕深宫领巾，金槽夜琤出塞新。风沙陇上岁摇碧，一掬犹残长乐春。六奇计丑书来慢，曾是控弦三十万。沼仇无术遣蛾眉，此日天骄更须豢。黄鹄传歌天为悲，边笳按拍鹊南飞。琵琶远恨无人省，灼面东家晓妆影。"
"小园即事","宋末元初","陈深","淡黄杨柳著烟轻，细草茸茸衬屐行。行到水边心会处，夕阳一树杏花明。"
"邻圃求桂花并收坠英 其一","宋末元初","陈深","万里西风桂树秋，蟾宫云箔夜香浮。何当净洗红尘梦，乞取一枝遮醉眸。"
"邻圃求桂花并收坠英 其二","宋末元初","陈深","收拾残英捣作汤，小山风味不能忘。敢烦即遣苍头去，扫取黄金一斛强。"
"南湖史君制暗香汤奇甚赋二绝求之 其二","宋末元初","陈深","雾阁云窗深闭春，微闻玉杵捣清声。玄霜祇许云英见，地上诗人渴梦生。"
"南湖史君制暗香汤奇甚赋二绝求之 其一","宋末元初","陈深","飞尽梅花重惜芳，仙房想像制新汤。犹疑清浅溪头汲，石鼎煎来水亦香。"
"济南赵君成南使羁留三纪得还其犹子录其遗事求诗为赋一绝","宋末元初","陈深","三十六回秋月明，年年望断雁南征。苏郎皓首还乡去，愧杀当年李少卿。"
"送人远宦思亲还乡","宋末元初","陈深","堂有期颐母，天涯事远游。人生归养乐，薄宦一萍浮。"
"夏日南轩","宋末元初","陈深","并水轩窗宜夏居，夜凉如水似秋初。科头枕石卧明月，仰面迎风看太虚。"
"赋桂山","宋末元初","陈深","小山桂树碧云西，三叠琴心月未低。曲罢便乘苍凤去，广寒琼榜要新题。"
"题山水扇 其二","宋末元初","陈深","江上层峰拥翠螺，人烟隐隐见岩阿。泊舟二子登平陆，遮莫风波奈尔何。"
"题画扇骑驴踏雪","宋末元初","陈深","雪没驴腰白，行行诗兴催。不因太清绝，那肯犯寒来。"
"题秋塘图二首 其二","宋末元初","陈深","水落秋菰老，夕寒烟树微。绝怜双白鹭，飞去似知几。"
"题秋塘图二首 其一","宋末元初","陈深","寒塘净如镜，云冷水荭秋。溪鸟无情物，悠悠不解愁。"
"题秋塘小景","宋末元初","陈深","寒溪上下碧，水鸟去来轻。衰柳伤秋色，应知画不成。"
"题唐圉人调马图","宋末元初","陈深","飞龙天厩隘云稠，一匹骄驰掣电流。枥下髯奴真厮养，眼中元不识骅骝。"
"题扇上画 其一","宋末元初","陈深","老树千年古，精灵变化奇。纯阳有道士，犹且被渠知。"
"题扇上画 其二","宋末元初","陈深","古木排山立，幽窗傍水开。直疑林处士，独棹小舟回。"
"题钱舜举写生五首 其五 戏婴图","宋末元初","陈深","秘矣宫中戏，人间那得窥。开图付一笑，能不类儿嬉。"
"题钱舜举写生五首 其四 菊花","宋末元初","陈深","百卉尽摇落，独傲清霜里。披榛见黄花，渊明元不死。"
"赠恒斋葛太医 其二","宋末元初","陈深","人间无地不巇嵚，刺眼医门剑戟森。操术不为流俗变，始知夫子有恒心。"
"赠恒斋葛太医 其三","宋末元初","陈深","少小烟霞痼疾深，已将钟鼎等山林。年来更有耽玄癖，烦向膏肓为一针。"
"赠恒斋葛太医 其一","宋末元初","陈深","吴下谦谦抱朴孙，妙年应遇长桑君。素心皦皦恒如月，一寸灵苗手自耘。"
"又代挽","宋末元初","陈深","壮岁名登进士科，青云直上趁鸣珂。子真遐举神仙隐，玄晏闲居制作多。空掩高斋藏漫藁，竟无良药起沉疴。诸郎毁瘠衔哀切，为报门人废蓼莪。"
"又代赋","宋末元初","陈深","狼藉风烟知几秋，巍巍杰阁焕然修。移来世外神仙宅，幻出云中天帝楼。眺远但知观万象，养生应悟解全牛。帝觞他日分馀沥，咫尺钧天得梦游。"
"从政和韵来谢复就答之 其二","宋末元初","陈深","墙东甘静处，诗思妙通灵。堂有慈亲奉，门无冗客经。佳儿诵书史，深巷类郊坰。应解庄周学，全生不近刑。"
"从政和韵来谢复就答之 其一","宋末元初","陈深","并州沈厚士，气质得天灵。吴下留三祀，军中讲六经。微云点霄汉，清月出林坰。载鼓汾亭曲，令人识典型。"
"会霜晴诗 其二","宋末元初","陈深","朝暾上高树，雾卷海天遥。劲气乘寒凝，严威见日销。钟清出远寺，马滑恐危桥。稍逼南枝暖，疏花破寂寥。"
"会霜晴诗 其一","宋末元初","陈深","旭日照萧晨，凄清不受尘。冷光明似雪，冬暖胜如春。红叶辉相照，黄花色愈新。南窗差可爱，曝背豁天真。"
"次韵子封承之游桃花坞二首 其一","宋末元初","陈深","二仲相从共此遨，濛濛花气袭征袍。几家绿暗藏深坞，一径红芳落野桃。春色暗随流水去，客怀空逐暮云高。临溪忽动秦源兴，应叹浮生何太劳。"
"次韵王松陵","宋末元初","陈深","江上青山拥县城，江头结屋放歌行。散人昔有陆鲁望，处士今无祢正平。万顷云涛聊自赏，百年肝胆定谁倾。何时适有扁舟兴，趁得垂虹夜雪晴。"
"次韵沈冲叟见访之什","宋末元初","陈深","卧疾萧斋冷，门深一径苔。空庭小雨过，瘦马故人来。把酒悲新事，论诗畏逸才。未能亲往谢，病眼怕风埃。"
"次韵沈冲叟闲居即事","宋末元初","陈深","晨起盥栉罢，焚香默坐馀。朝阳上窗户，寒雀下庭除。隐几商清句，开椷阅素书。吁嗟望尘客，徒解赋闲居。"
"次韵陆承之寒夜有怀 其一","宋末元初","陈深","客心惊岁暮，不奈送愁频。茅屋夜来雪，梅花江上春。驱车断行旅，闭户有高人。奚待扁舟兴，风期暗与亲。"
"次韵陆承之寒夜有怀 其二","宋末元初","陈深","壮志寥寥在，流年冉冉催。寒灯和梦照，暗雨挟愁来。白雪词难和，青山首重回。夜阑浑不寐，慨想陆机才。"
"次韵叔时述怀","宋末元初","陈深","文学渊源百行馀，浮誇深陋汉相如。性灵偏爱居山水，才大难堪奉简书。毛义仕来身暂屈，扬雄老矣计全疏。强颜微禄营甘旨，已约烟霞共结庐。"
"次韵高龙洲入道","宋末元初","陈深","轩车绝华念，野服遂幽情。白鹭临溪迥，玄蝉馀露清。弃家师季伟，莳药友通明。且结烟中客，谁论世上名。"
"次韵赠友","宋末元初","陈深","柴门饶野兴，不逐世浮沉。父子诗书乐，山林木石心。玩云联晚句，卧雪拥寒衾。又欲移家去，幽栖恐未深。"
"次韵赠钱德钧","宋末元初","陈深","嗜书仍好古，亹亹一生心。搜抉无遗隐，幽忧不废吟。云鸿渺何许，烟海浩难寻。怅望高深意，秋空起暮阴。"
"江上","宋末元初","陈深","放迹清江上，悲歌惜岁穷。孰能回白日，我欲问苍穹。天地遗民老，山河霸业空。清愁无著处，卷入酒杯中。"
"怀钱德钧","宋末元初","陈深","城南寡徒侣，钱子数来过。翰墨相娱玩，文章互切磨。交游常不厌，间阔竟如何。风雨怀君夜，空斋秋思多。"
"南游","宋末元初","陈深","驱车登远道，白日忽西流。宇宙惊新梦，山河感旧游。云迷江令宅，月澹庾公楼。已已知何奈，长歌去国愁。"
"春日即事","宋末元初","陈深","忽忽春将晚，幽窗趣亦佳。山蜂时入座，野鼠昼缘阶。俗事何能已，浮生信有涯。庄书读一尺，聊复散幽怀。"
"贺胡西轩入道","宋末元初","陈深","世外尘霞净绮纨，天风吹梦绕笙鸾。清名久上丹台箓，散秩新除紫府官。九酝霞觞分帝所，千秋银榜表仙坛。蔡经一见心相契，应许亲传蜕骨丹。"
"送王从政赴番昜慈湖讲席","宋末元初","陈深","杨子清而粹，遥遥江汉灵。无人继绝学，有客抱遗经。霜冷鸿飞碛，秋晴马在坰。东逢山似象，回首静仪刑。"
"送刘梅溪游句曲","宋末元初","陈深","华发萧萧两鬓秋，醉眠花竹旧风流。天心桥畔行将老，地肺山中隐去休。半岭白云容可玩，一庵明月尚空留。西风趣赴方台约，岩下遥看二老游。"
"送张德美北上","宋末元初","陈深","廓落江海客，素怀经济才。年高劳治邑，道直恨无媒。白发丝千缕，清风水一杯。功名须老大，行矣莫迟回。"
"送赵仲明还山东","宋末元初","陈深","东吴隐散曹，解印脱烦劳。案上留丹诀，樽中有白醪。北风淮水疾，落日太行高。遥睇云飞处，归心正郁陶。"
"送悦心北上","宋末元初","陈深","便乘天骥上通逵，笑拂吴钩气益奇。徐庶交游尽名士，王维才艺重当时。西风星斗寒芒动，落日川原秋兴悲。莫向黄金台上望，霸图消歇草离离。"
"送耕存大参使日本 其一","宋末元初","陈深","东隅久不庭，抗疏出忠诚。不惮殊方使，期休四海兵。长虹贯日白，巨鹢压波清。笑下扶桑国，归来致泰平。"
"送耕存大参使日本 其二","宋末元初","陈深","陆贾初驰诏，终军已请缨。上方颛委任，南国诵威名。挂席鹏风顺，敲舷蚌月明。阳侯应拱护，不遣海涛惊。"
"送潘臞斋赴会稽讲席","宋末元初","陈深","四十臞仙鬓未班，谭经海上看青山。曹江齑臼漫难读，禹庙梅梁去自还。叠嶂晓晴诗笔锐，平湖风定酒船闲。曾闻百粤多奇士，暇日清游盍叩关。"
"挽王伯英","宋末元初","陈深","之子尤谦抑，亲曾奉酒卮。怀才嗟未用，抱疾竟难治。岁暮风霜惨，天寒草木萎。壮年今已矣，慷慨有馀悲。"
"挽汤桂桥","宋末元初","陈深","三楚名家有异孙，昔年射策对君门。青衫佐幕声名重，白首谭经道义尊。天壤忽惊遗老尽，衣冠今复几人存。小山桂树伤愁绝，赖有清香为返魂。"
"挽沈氏母夫人","宋末元初","陈深","允矣夫人德，传家庆有馀。生存黄鹄操，死葬白龙居。落月沉沧海，浮云散太虚。曾为陶侃客，酹酒重欷歔。"
"挽褚雪巘高士","宋末元初","陈深","矫矫环中叟，清强八十馀。平生山水趣，尽力老庄书。黄鹄人间世，白云天上居。蕉花吹又落，回首一欷歔。"
"晓望吴城有感","宋末元初","陈深","呜呜寒角动城头，吹起千年故国愁。才见专诸操匕首，旋闻西子载扁舟。霜寒古寺钟声早，月落南园树影秋。一笑浮华易盈歇，白云长在水东流。"
"皋桥岩中道院与梁中砥商岩翁会饮","宋末元初","陈深","夙有岩中约，今晨得得来。幽窗六人坐，清思一时开。雪下宜看竹，天寒未见梅。人生良会少，莫惜共持杯。"
"宿真元观","宋末元初","陈深","汎汎春风湖上舟，幽寻不觉到瀛洲。碧桃花落门前地，翠柳阴垂水际楼。半夜鹤鸣松院静，一天星照石池幽。瑶林疑有神仙隐，愿得相从物外游。"
"寄友","宋末元初","陈深","海内皆兄弟，情深莫若君。那知经乱后，翻作久离群。皎皎云中月，悠悠岩上云。相思不可见，清梦绕江濆。"
"寄东皋叟","宋末元初","陈深","移家东去寄田庐，始见高情与世疏。爱酒定从焦革饮，卜邻应近仲长居。天寒扫雪催煎茗，秋雨临溪命罩鱼。静里独全山野乐，人间荣利不关渠。"
"悼亡","宋末元初","陈深","短日一何急，寒宵不肯明。霜寒那有梦，月落重伤情。壁冻琴丝断，风惊烛泪盈。微言忆王衍，达理悟庄生。"
"晚步","宋末元初","陈深","偶偕二三子，曳履古城阴。远慕求羊迹，永怀江海心。残阳隐深巷，积雨歇高林。自笑黄荂曲，那追白雪吟。"
"晚望","宋末元初","陈深","莽莽荒城下，悠悠古道傍。秋风吹草木，落日下牛羊。感慨悲新事，登临叹异方。长吟意无极，回首一沾裳。"
"深居","宋末元初","陈深","闭关屏人事，褊性乐深居。琴罢更无事，昼长宜读书。粉墙苔色古，柽案竹行疏。渐喜相知少，门无冗客车。"
"雪后游石湖","宋末元初","陈深","众峰戴雪玉崔嵬，风定湖光镜面开。山色可堪西子笑，溪声曾送越兵来。天寒野水摇孤艇，日落浮图对古台。回首风尘翳城阙，愁来谁伴倒清罍。"
"登阳山妙净院","宋末元初","陈深","野寺虽牢落，山僧亦自如。幽栖邻虎空，灵迹近龙居。地胜轩楹古，天寒草木疏。凭高望城郭，把酒一欷歔。"
"赋月中桂","宋末元初","陈深","天上何年种，婆娑碧树幽。根盘蟾窟古，花落鹫峰秋。祇恐冰轮碍，时烦玉斧修。素娥久延伫，攀折使人愁。"
"澄虚观玉皇阁次韵","宋末元初","陈深","岿然高阁镇吴州，妙手应烦玉斧修。万叠红云凝宝座，一轮白日抱璚楼。濛濛灏气疑浮蜃，炯炯神光远射牛。终待留侯辞富贵，还来相伴赤松游。"
"赠孝廉","宋末元初","陈深","海内知名士，乘时各树勋。辞华咸汇进，节行乃今闻。清月升林表，白华开水濆。缅怀纯茂德，遥睇楚山云。"
"赠张受益检校 其二","宋末元初","陈深","德刑相济用，自古意尤深。肃杀冬神令，慈祥使者心。月明清驿路，风色定寒林。善政民应化，毋忘鲁叟箴。"
"赠陆稼村","宋末元初","陈深","风雨鸡鸣江上村，祇今遗叟几人存。煎茶陆羽忘尘世，学稼樊迟老圣门。百尺苍松心不朽，千年古井水无浑。丹崖翠壁何从见，一笑相逢醉竹根。"
"赠周山人 其二","宋末元初","陈深","郭范寥寥数百年，地仙还复出人间。豁开天外一双目，看尽江南千万山。玉指暗攒乌兔定，金盘活捉虎龙环。我今欲卜神仙宅，雾豹何妨露一班。"
"赠周山人 其一","宋末元初","陈深","床头曾不置黄金，野褐纶巾善陆沉。七十康强疑有道，一毫荣辱不惊心。草根露冷沾芒屦，柏子烟清暖布衾。时启青囊看山水，行歌行入白云深。"
"丁酉元日","宋末元初","陈深","夜中不成寐，卧觉风剡剡。残寒贾馀勇，飞雪犹厉惨。黎明卷新霁，旭日光晻晱。穷阴得阳和，春气已先感。负暄南轩下，余生亦云忝。高门谁能走，蓬户镇常掩。驰车听奔凑，庆语绝媚谄。自甘守疏慵，岂复叹坎壈。濡毫寄桑翰，隐几坐文毯。壶倾酒不竭，炉拥火始燄。吐咏探清新，研书味真澹。流光信难驻，华发那可染。拊己欣有得，感时能无憾。贞吉宜嘉遁，心亨由习坎。浮云易盈歇，神鉴常渊湛。黾勉奉吾亲，力学深自贬。"
"书骏马图","宋末元初","陈深","王良伯乐骨已朽，曹霸丹青亦希有。开图歘见神骏姿，对酒高歌雄剑吼。祇今骐骥困盐车，落日长鸣漫昂首。嗤嗤俗眼迷天机，相士嫌贫马嫌瘦。"
"内人臂白鹦鹉图","宋末元初","陈深","华清宫中歌既醉，南海奇禽远争致。玉环最爱雪衣娘，当时曾得龙颜媚。璿房雕槛春日长，绣绷娇儿在傍戏。君王怜汝解语言，怀恩不说宫中秘。临风鸷鸟何轩轩，叹惜纯良遭猛厉。苕翁写出当时事，侧立红衫内人臂。江花满地不忍看，空拂画图怜俊慧。"
"王太古偕游灵岩余以事中止先还","宋末元初","陈深","峭峭孤峰起，苍寒倚太虚。尚嫌凡子到，那被美人污。霸业消磨尽，浮屠突兀居。凭高怕凄怆，兴尽即回舻。"
"出城道上有感","宋末元初","陈深","岸上征人水上舟，古今行役梦悠悠。恰如河畔青青草，死尽还生那得休。"
"次韵陆承之岁暮述怀","宋末元初","陈深","茝鸡晨先鸣，络纬夜虚织。物情固有殊，亦各竞时急。遥遥丘中士，荆扉昼常闭。赋诗悲徂年，开卷怀往昔。廓然一言得，不愿千金易。大江流汤汤，白日如过翼。虚堂拂朱弦，再鼓三叹息。西山遗清风，颍水有奇迹。勖哉望前修，猛志庶可及。自当葆天和，政不慕人益。"
"汤梅山为道士归吴还山赋一诗以饯","宋末元初","陈深","三年独向孤山住，应为梅花滞水滨。沧海鹤归空有语，荒城草长又逢春。芝田火暖丹砂熟，松峤花香白酿新。安得与君俱隐去，烟萝深处著闲身。"
"舟行邂逅周西园出示回文诗就次韵","宋末元初","陈深","游遨适兴随幽境，笑语相逢忽并船。流急溅袍飞带雨，岸回迷草暗浮烟。楼高近水涵飞鸟，树密藏云咽恨鹃。愁破已空尊酒绿，醉吟同眺晚晴天。"
"别卫山斋","宋末元初","陈深","何处桃花源，超然欲高举。永怀尘外游，遐契烟中侣。时从清夜阑，默探元化祖。寻幽得佳胜，将期结茅宇。任公五十犗，朅来向江渚。投竿鱼不食，归兴浩莫禦。遥岑下落日，薄云阁清雨。扬舲吴淞滨，褰裳采芳杜。长歌去英淑，未卜重晤语。相期会有时，散发卧云屿。"
"寿元俞治中","宋末元初","陈深","凯风荡清淑，秦溪钟妙英。世德裕后远，盛年振清声。余昔客君家，君甫十二龄。期君世济美，事业如甘卿。微言副深望，荣涂践修程。东吴大藩地，政繁任匪轻。剸裁得终贾，游刃新发硎。勉奉兢兢戒，毋著赫赫称。临下必以庄，事上必以诚。勤劳慎细事，惠爱苏疲氓。制动由静一，养心贵和平。尝闻公辅量，允矣王休徵。"
"寿金仁叟","宋末元初","陈深","娇黄著柳回东风，玉霙协瑞飞璇穹。金猊嘘暖香雾濛，铜槃蜜炬光如虹。尊前笑挹南极翁，海桃压袖朝霞红。苍苍五桂云巃嵷，南山翠色摩青空。仁者静寿如山崇，世间凡语难形容。"
"我思古人","宋末元初","陈深","繄古人之寥寥兮，夫何思之弗谖。蹇余生之独后兮，曾不得与之周旋。旷斯世而勿见兮，故增欷而永叹。抚遗籍而玄览兮，幸所闻之可尊。彼丹心之耿著兮，谅虽亡而实存。苟溯风而遐契兮，尚何有于古今。览元化兮无穷，感徂景兮如驶。余发兮种种，余怀兮亹亹。驷黄虬兮遐征，仰超然之高轨。猗圣言兮如天，至道兮如海。超鸿濛兮何极，窥浩茫兮无涘。孰导余以正适兮，遵坦涂而容曳。惟谅友之昭昭，庶订余之愦愦。呜呼噫嘻，古之人兮，惠我无疆。忽不见兮心之伤，余之思兮曷云其忘。往者不可及，来者犹可望。非夫君之相和兮，谁逍遥以徜徉。"
"陇西太夫人八十寿","宋末元初","陈深","恒山镇朔野，积翠凌太虚。中有仙子宅，霞光抱云居。怡怡伯阳姥，八十颜犹朱。神交殷玉女，秘字传金书。逍遥人间世，静寿仙者徒。令子返乌哺，专城绾菟符。金章映彩服，锦障承雕舆。前有命妇掖，后有玄孙扶。春风溢慈幄，晓日晖庆图。海桃摘霞实，灵芝掇云腴。南山为尔寿，北斗为尔?。人生天壤内，菽水欢有馀。矧兹寿且贵，身与五福俱。厚德获隆报，彼苍默相孚。诗人颂燕喜，此乐不可渝。"
"和南湖史君烟景墨梅图","宋末元初","陈深","依约罗浮翠岭前，美人玉立破苍烟。画图未许分明见，一夜春风入梦先。"
"和龚翠岩雨中述怀韵","宋末元初","陈深","风流翰墨传千古，议论文章自一家。静爱云林披白苧，懒趋阊阖草黄麻。江山故国闲停棹，风雨僧窗自瀹茶。甚欲从翁俱隐去，云深何处问桃花。"
"姑苏台晚眺分韵得高字","宋末元初","陈深","残阳古城曲，岌岌荒台高。不知何年创，尚尔结构牢。青山拥危楯，白水环空壕。美哉此山溪，惨澹悲雄豪。当时一战霸，意气何矜骄。蛾眉坐倾国，忠魄随怒潮。空馀故宫苑，寒雀飞野蒿。佳辰晤良友，清眺舒烦劳。夕风振丛薄，鸿雁中天号。永怀五湖客，一舸凌云涛。浩歌沧浪词，愿言从游遨。"
"孤凤篇上静轩阎学士","宋末元初","陈深","南山有孤凤，丹羽何葳蕤。朝餐琼树实，夕饮天津池。岐阳曾一鸣，千载今无期。将从和风翔，俯视尘壤卑。粱藻匪君食，枳棘匪君栖。遐举昆丘阳，肯为云萝羁。坐迟箫韶成，振翮还来仪。"
"范公农圃堂","宋末元初","陈深","振屐重来事已非，却怜清景不相违。晴湖尽属盟鸥乐，夜月还惊化鹤归。万里吴船空野水，百年庾宅尚斜晖。醉哦昔日三高些，千载何人复见几。"
"饯杨世章","宋末元初","陈深","阿章年少懋才猷，柏府当年与赞筹。高卧久无求仕想，闲曹聊作读书谋。风烟坐度吴江晚，山水重探禹穴幽。正喜相逢又相别，飞花不分洒离愁。"
"送邓觉非赴金陵学职","宋末元初","陈深","城南不得遂相羊，又著纶巾出草堂。李白杯中停月影，米家船上贯虹光。西来江水知乡近，北望淮山引兴长。应傍荆公祠下过，向来松竹尚苍苍。"
"送冯茂叔分教丰城","宋末元初","陈深","晋朝雷焕地，君去是清游。神物今何处，沧江空自流。客程二千里，吾道一扁舟。徐孺祠前过，汀蘋为荐羞。"
"送许希元尉德清","宋末元初","陈深","士生天壤内，所抱者奇气。当观人品高，岂尚名爵贵。子真第一流，沦迹南昌尉。至今疑仙去，风节照百世。希元人中豪，未识我深愧。尝闻畜爱马，童子刺而毙。略不动声色，度量有馀地。岂易议浅深，是固余所畏。陆子少许可，欣然纪其事。迩聆尉山邑，芒刃聊小试。苕水清且迅，苕民号难治。愿言化以德，勿但施法制。令闻起在今，微言毋我弃。"
"送沈彦楚","宋末元初","陈深","清才不数见，世固未易识。如玉在荆山，落落混于石。沈君义兴彦，恨我未良觌。陆子不妄交，称许斯为得。况有阙里孙，延之致经席。比聆道吴阊，捧檄建德国。高歌诵唐虞，诸子有矜式。严滩浩烟霞，山水澄鲜碧。暇日一登临，清赏慰愁寂。"
"送周必明北上","宋末元初","陈深","天寒霜霰繁，岁晏日月驶。周子何仓皇，孤征诣燕蓟。寥寥抱遗经，皦皦蓄幽志。青云既交荐，白首期一试。苍松多劲枝，老鹤负奇气。扶摇信可抟，高冥不难致。泮林日彫疏，子衿气沦替。侧伫典型人，复理俎豆事。明年候薰风，矫首江南澨。愿偕鲁诸生，敬揽叔孙袂。"
"送范竹所赴吴江学职","宋末元初","陈深","多士乘时出，亨涂志业优。名家传旧学，文治佐新州。六月江湖冷，三山风雨秋。应怀霸越祖，落日望扁舟。"
"送信甫之江东","宋末元初","陈深","僦屋吴城不厌贫，江东初奉荐书新。壮年才略须名世，异国光阴肯滞人。官舍草生三月晚，遗宫花落六朝春。到时公事期程暇，应有新诗寄我频。"
"送曹叔时归淮东","宋末元初","陈深","羲农去我远，醇风日以浇。遗经秘幽旨，千载空寥寥。濂洛导其源，百川始东朝。我生性颛蒙，望道弥坚高。针砭无良友，穷居困烦嚣。东平曹叔子，妙年振英翘。古心默相契，一语神情超。高堂奏绿绮，长空激商飙。谭玄探要妙，力学锄虚骄。方期拾瑶草，归袂何飘飖。淮水白浩浩，楚山青遥遥。相思意无尽，赠子一长谣。"
"送释存游苕川兼怀子昂学士","宋末元初","陈深","吴兴山水邦，杳蔼云气萃。冈峦抱萦回，溪流泻清驶。逍遥烟中客，缥渺云际寺。振锡赴幽寻，揽袂接遐契。是时秋正中，旷朗天宇霁。明月射神珠，光彩难自閟。渔歌和遗音，茶经诧幽事。欲从烟屩游，苦为尘鞅系。缅怀金坡英，归来云壑媚。采采白蘋花，因风为遥寄。"
"重玄寺旃檀林桂花","宋末元初","陈深","有桂生祇园，团团拥旌盖。灵根挺盘错，翠色深晻蔼。疑从鹫峰移，迥与峨石对。商飙动阊阖，夜气凝沆瀣。清芬弥六合，芳意函纤芥。华飘广寒府，金布如来界。天空氛翳灭，囧囧凉月挂。幽人夜禅起，净想须脱解。清游时独行，真赏聊自爱。妍华易销落，徒抱贞心在。苍鸾宁复来，临风发深嘅。"
"寄友","宋末元初","陈深","山中太玉子，比日复何如。自恨数年别，无因一寄书。江湖惊老大，日月暗销除。会晤无期在，凭诗问起居。"
"寄题天与清香台","宋末元初","陈深","芳园矗层台，宛在江之曲。何年植琼树，粲粲纷在目。美人芙蓉裳，超遥处空谷。时登月中观，玩此枝上玉。幽芳忽吹来，妙契心自足。维皇岂虚畀，真意盖有属。夜阑耿无眠，霜霰天地肃。寥寥翠禽语，葱昽晓光旭。"
"曹叔时见过索饯篇","宋末元初","陈深","泄云蒙朝日，微雨沾庭除。幽人掩关卧，门外无来车。曹子别经岁，枉道过我庐。谓余抱文艺，胡为守乡闾。余曰匪高尚，褊性涉世疏。上奉白发亲，馀暇读我书。岂如叔时甫，妙年美名誉。词华烂絺绣，问学滋新畬。奉子一卮酒，聊为谭斯须。威凤翔高阁，逸骥腾云衢。及时树远业，临事毋踟蹰。"
"简秦章甫","宋末元初","陈深","楚楚洛阳生，清介常寡与。宦游江之南，移家寄吴渚。辛勤奉旨甘，言动无过举。阳春万物新，霈泽均施普。乘风方高翔，摧翅堕网罟。飞文中善类，横逆夫孰禦。白日照丹心，皦皦中自许。有能辨冶长，终然脱石父。操存谅深固，夷险咸善处。涉难知弥明，履变德益聚。静探元化心，忧患真玉汝。"
"慰陆子顺丧偶","宋末元初","陈深","岁晏登禹陵，山水清游纵。回舻舣西湖，埙篪谐伯仲。旅窗灯焰青，炊臼感幽梦。绝弦闻遗声，据藜发哀恸。重怜游子情，惧乏尊章奉。凄风动虚幌，斜月照飞栋。芳胶解钿朵，流尘昏翠凤。荀香怅未歇，潘诗应屡讽。孤兽骇哀鸣，离禽感幽哢。蒙庄亦何人，傲倪自惊众。遗情信良难，至理堪折衷。"
"题山水扇 其一","宋末元初","陈深","青山绿树蔽层楼，应有高人隐一丘。客子门前过何急，古今行役未曾休。"
"题王立章云山卷","宋末元初","陈深","岌岌两峰峙，岚光照寺门。青山无今古，白云自朝昏。"
"题沈华溪诗集","宋末元初","陈深","暑夕坐无寐，把君诗独谣。才堪敌冰柱，韵不减江䖴。瘴海三年隔，风沙万里遥。相逢欣有得，倾箧尽琼瑶。"
"题郑柏窗所藏莲社图","宋末元初","陈深","白莲生清池，至洁尘不污。当时取名社，亦以清净故。乐国初无有，莽莽果何处。陶公寄醉乡，盖深得其趣。公何挽不入，谢何推不去。远师信高识，心杂固不取。盗循彼何人，一见乃深许。士固未易知，身名期岁暮。遗风惊千祀，流落见缃素。永怀名山游，乐与善人遇。匡庐青拂天，江水日东骛。我将解世缠，已办登山具。载酒酹渊明，问津桃源路。"
"题钱舜举写生五首 其三 水仙兰","宋末元初","陈深","翩翩凌波仙，静挹君子德。平生出处同，相知不易得。"
"题钱舜举写生五首 其一 石榴","宋末元初","陈深","万里乘槎来，锦衣惊昼炫。相逢秋风中，忽发一笑粲。"
"题钱舜举写生五首 其二 青瓜","宋末元初","陈深","苍然蓝田姿，幽怀瑩冰雪。邂逅青门翁，曾救人间暍。"
"题梁中砥诗画图","宋末元初","陈深","山昏归云敛，叶落夕飙骤。疏松漏微月，清光照岩窦。烟中二仙师，一笑欣邂逅。行行扑空翠，杖屦相先后。清景适与期，得句若天授。画成诗逾绝，开卷消鄙陋。如饮中泠泉，可咽不可?。我怀陶贞白，日夕梦三秀。何年卓茆庵，饵朮衍遐寿。"
"题梅图","宋末元初","陈深","玉妃还绛阙，委佩烟江滨。瑶华振英采，照曜山水春。海若不敢受，谓是天上珍。掌管倩姮氏，封护烦滕神。风标二公子，素服靓且新。邂逅蓬莱使，翩然与相亲。画师何从见，泚笔开清真。数幅悬高堂，一洗凡格尘。我欲商妙语，唤起逋仙人。"
"题潘臞斋容安书院","宋末元初","陈深","屋上即青山，柴扉镇日关。烟霞三径足，天地一身闲。归去词堪和，閒居赋可删。箪瓢差自乐，高视眇尘寰。"
"赠吴江学掾","宋末元初","陈深","万丈垂虹阿那边，君来山水愈清妍。洞庭云气浮樽俎，震泽涛声答诵弦。汀柳垂遮灵运笠，江花飞落广文毡。此行适有稽山兴，漫系春风载酒船。"
"赠张受益检校 其一","宋末元初","陈深","山水经行遍，萧闲吏隐情。剑寒光不泯，鹤老骨逾清。倾盖逢知己，论诗盍让卿。从来说张祐，不是浪传名。"
"赠道眼相士","宋末元初","陈深","岳生年少精悍姿，双眸照人烱秋水。气直云天亦自奇，口谭风鉴政可喜。一鹗盘空势轻矫，夕风吹波云欲起。海岸相逢话不休，一笑人间五百祀。方瞳祗合相山中，燕颔自堪侯万里。人生出处难豫期，浮云变化无穷已。巫咸一去不可追，归来心服壶丘子。"
"题习斋先生扇上画","宋末元初","陈深","石罅修篁萧爽，水边老树槎牙。气味与翁相似，岁寒长对苍华。"
"题扇上画","宋末元初","陈深","蹇驴欲往何处，落日空山暮钟。行到水边幽寺，白云低覆青松。"
"水龙吟 寿白兰谷","宋末元初","陈深","此翁疑是香山，老来愈觉才情富。天孙借与，金刀玉尺，裁云缝雾。一曲阳春，樽前惟欠，柳蛮樱素。对苍松翠竹，江空岁晚，伴明月、倾芳醑。深谷修兰楚楚。续离骚、载歌初度。麻姑素约，天寒相访，遗余琼露。拟借青鸾，吹笙碧落，采芝玄圃。奈玉堂催召，文园醉叟，草凌云赋。"
"西江月 制香","宋末元初","陈深","龙沫流芳旎旎，犀沈锯削霏霏。薇心玉露练香泥。压尽人间花气。银叶初温火缓，金猊静袅烟微。此时清赏只心知。难向人前举似。"
"齐天乐 八月十八日寿妇翁，号菊圃","宋末元初","陈深","秋涛欲涨西陵渡，江亭晓来雄观。帝子吹笙，洛妃起舞，应喜蓬宫仙诞。斗墟东畔。望缥缈星槎，来从河汉。明月楼台，绣筵重启曼桃宴。庄椿一树翠色，五枝芳桂长，金蕊玉干。自笑狂疏，尊前起寿，不似卫郎温润。一卮泛满。羡彭泽风流，醉巾长岸。老圃黄花，清香宜岁晚。"
"沁园春 次白兰谷韵","宋末元初","陈深","浪迹烟霞，有酒千钟，有书五车。任从来萧散，闲心似水，何堪妩媚，笑面如花。濯发沧浪，放歌江海，肯被红尘半点遮。谁知道，抱无名钜璞，重价难赊。嘻嗟。大泽龙蛇。且蟠屈、深潜得计些。看淋漓醉墨，神情自足，摩挲雄剑，肝胆无邪。渭水烟蓑，营丘绣衮，出处何尝有异耶。今何在，但素蟾东出，红日西斜。"
"洞仙歌 八月十七日寿耕参夫人，时命羽士设醮","宋末元初","陈深","银波湛碧，遥泛仙槎早。婺宿荧煌瑞云晓。庆芳传丹桂，欢动连枝，称寿处，一簇蓬莱翠窈。步虚声宛转，清澈瑶坛，疑是钧霄凤音渺。正金姥、礼虚皇，天阶净，凉入绡衣风袅。想金书、秘字赐长生，进九酝霞卮，练颜长好。"
"贺新郎 寿黄春谷，时自南州过浙右相宅，合卺有期，适逢寿日","宋末元初","陈深","丹凤翔云表。览德辉、翩然飞下，翠蓬仙岛。银汉无声天似水，昨夜新凉多少。听一曲、琼箫音渺。千尺秦台凌空峻，见一双、翠羽先飞到。披紫雾，揽瑶草。风流别乘当英妙。对江山、掀髯把酒，浩歌长啸。绿发公侯何足浼，自是无双才调。况槐阴、青青天杪。月殿姮娥云深处，近清秋、丹桂催开早。斟绿醑，戴花帽。"
"虞美人 题玉环玩书图","宋末元初","陈深","玉搔斜压乌云堕。拄颊看书卧。开元天子惜娉婷。一笑嫣然何事、便倾城。马嵬风雨归时路。艳骨销黄土。多情谁写画图中。江水江花千古、恨无穷。"
"一线天","宋末元初","陈普","天真道妙本无多，只费挨摊与洗磨。不见昭昭端的处，分明全体是如何。"
"一路海棠正开","宋末元初","陈普","入樵万里海棠林，花作云霞树作阴。莫笑道人行此路，却怀程邵看花心。"
"乙巳邵武建宁夜坐书呈诸公 其十二","宋末元初","陈普","父母何曾使我瘉，自将身去徇尘埃。孔颜思孟老庄释，万语千言唤不回。"
"乙巳邵武建宁夜坐书呈诸公 其五","宋末元初","陈普","敬身天不宽曾子，白眼人当杀嗣宗。林下脱巾仍露脚，青云白石肯相容。"
"乙巳邵武建宁夜坐书呈诸公 其十","宋末元初","陈普","寄笺遥问两司命，曾遣千金慰执鞭。抛却一川风月去，高车驷马定何年。"
"乙巳邵武建宁夜坐书呈诸公 其十一","宋末元初","陈普","求鱼指鹿共诬天，驷马嘶声更可怜。不下但嗔机上嫂，中庭犹有泪如泉。"
"乙巳邵武建宁夜坐书呈诸公 其一","宋末元初","陈普","欲图麟阁终形役，不过虎溪还事烦。但向暑来寒往处，十分磨铝要无痕。"
"乙巳邵武建宁夜坐书呈诸公 其十七","宋末元初","陈普","金明池上绿衣儿，燮理阴阳焉用之。建国立家真可怪，不栽梓漆与桐椅。"
"乙巳邵武建宁夜坐书呈诸公 其三","宋末元初","陈普","东家丘蓄缘何息，百里奚牛为底肥。自得三人虽损一，此心到处物无违。"
"乙巳邵武建宁夜坐书呈诸公 其十八","宋末元初","陈普","棘围木栅试文章，先把公卿作寇攘。往事如斯能不咎，未容尽付与斜阳。"
"乙巳邵武建宁夜坐书呈诸公 其六","宋末元初","陈普","一合乾坤贮鬼神，入虚何敢谓无人。暗中射鲋谁知见，绕市青衣说与人。"
"乙巳邵武建宁夜坐书呈诸公 其二","宋末元初","陈普","匝地弥天日用常，寂然不动已洋洋。但令正气无参杂，立见岐山叫凤凰。"
"乙巳邵武建宁夜坐书呈诸公 其四","宋末元初","陈普","鹡鸰翡翠各毛衣，未有丝麻亦衣皮。白昼不冠对妻子，要令天地撤方维。"
"乙巳邵武建宁夜坐书呈诸公 其十九","宋末元初","陈普","深山夭矫老风霜，自是光明好栋梁。不待万牛拖挽去，不如僵柳与枯杨。"
"乙巳邵武建宁夜坐书呈诸公 其十四","宋末元初","陈普","气云汗雨揉黄埃，不是天驱地使来。莫恃慈亲无杀子，害仁已甚必为灾。"
"乙巳邵武建宁夜坐书呈诸公 其二十","宋末元初","陈普","如山似岳起烟云，争柰根资故未纯。整顿乾坤成万类，要还林下洗心人。"
"乙未冬久雨","宋末元初","陈普","陇上初黄雾四垂，禾头尽黑正淋漓。衡山自有开云手，只在人间人不知。"
"七夕二首 其二","宋末元初","陈普","但把凡身小品论，宁须拓頞问星辰。女郎恋别泪如雨，遑托金针度与人。"
"七夕 其一","宋末元初","陈普","玉果金盘开九州，人间无处匿蛛蟊。天孙今夜鹊桥畔，百亿化身难得周。"
"七夕二首 其一","宋末元初","陈普","欲理银河一叶舟，不知满架架蒙鸠。汉阴抱瓮苍颜老，孤负今朝乞巧楼。"
"七夕 其五","宋末元初","陈普","织女牵牛不隔河，俨然天娣与相摩。道心万载如寒水，肯为河东起浪波。"
"七夕 其四","宋末元初","陈普","木牛流马无人会，元是自家心孔开。却恐如簧谗佞口，曾问天孙乞巧来。"
"七夕后一日 其二","宋末元初","陈普","明朝来岁总过去，密意深情几度春。此是吾徒尘垢事，敢将上下位星辰。"
"七夕后一日 其一","宋末元初","陈普","世间万事但随身，不费将迎是圣人。雨暗云昏殷作夜，天青水碧在今晨。"
"七月六日夜雨","宋末元初","陈普","苍生一一共胞胎，日夜无端心上来。半月骄阳四更雨，豳风夏校梦初回。"
"大王峰","宋末元初","陈普","统摄群峰占水湄，长如翼德断桥时。恶声聊断仙灵耳，赤帻空汗百世师。"
"大学","宋末元初","陈普","致知格物最为难，梦觉关中善恶关。若得二关俱过了，方成人在两仪间。"
"不解算 其四","宋末元初","陈普","汉初帷幄有真儒，五百馀人辙予卢。三十六宫来往处，子房终得邵尧夫。"
"不解算 其三","宋末元初","陈普","管晏商斯几揣摩，尽誇掌上有山河。当身成就凭君问，孰与颜曾孔孟多。"
"不解算 其二","宋末元初","陈普","算来未必得卢枭，不算其如四壁萧。大道广居天与伍，肯将前箸乱箪瓢。"
"不解算 其一","宋末元初","陈普","孔桑祗是秽尘编，刘晏空誇马上鞭。六合分明长策里，不知刘项入关年。"
"中秋近愿晴 其四","宋末元初","陈普","生如蝼蚁事如麻，有菜无盐是几家。无限容光通照处，良晨莫遣片云遮。"
"中秋近愿晴 其一","宋末元初","陈普","秋天连夕卷烟云，似为蓬蒿有滞人。驷马高车无梦想，中秋但借一冰轮。"
"中秋近愿晴 其三","宋末元初","陈普","浩荡无边及物心，孔颜尧舜共弘深。柴荆一壑苍苔合，惟幸寒蟾夜夜临。"
"中秋近愿晴 其二","宋末元初","陈普","借得冰轮不敢私，几多人要露肝脾。浮云不用欺天下，须信人间有伯夷。"
"中秋近愿晴 其五","宋末元初","陈普","春风秋月久交游，少壮论心今白头。二子倘无相弃绝，从今但乞十中秋。"
"中庸 其五","宋末元初","陈普","穆王八骏鱼千里，汉武末年狐首丘。驰骛崩奔何日了，灵台咫尺不回头。"
"中庸 其四","宋末元初","陈普","巨鳌山更在头上，骊龙珠犹寄颔边。何似一身千万善，流行充满地中泉。"
"中庸 其三","宋末元初","陈普","三纲五典不用学，旦气清时在枕边。未出母胎无不具，何须万里役楼船。"
"中庸 其二","宋末元初","陈普","一人各有一安居，方寸归藏尽有馀。颜子一春常不出，他人日日去其庐。"
"中庸 其一","宋末元初","陈普","毛发肌肤总道充，面前无处不相逢。为何南北多岐士，动隔江山千万重。"
"天柱峰","宋末元初","陈普","撑天拄地气何雄，绝似多愁杞国翁。五曲年来添个伴，从今不复患共工。"
"太极中事事皆有即无佛","宋末元初","陈普","三春蝴蝶谁言梦，六月苍蝇讵可憎。未怪康衢中有虎，每疑太极里无僧。"
"毛诗 小星","宋末元初","陈普","名分存存不敢忘，衾裯来往几星光。尊卑高下虽天秩，小纪终须属大纲。"
"毛诗 甘棠","宋末元初","陈普","一时决讼憩棠阴，底事南人惜到今。德化及人仍及树，止缘当日本根深。"
"毛诗 柏舟","宋末元初","陈普","身似柏舟无倚著，心非席石可推移。威仪不被忧心乱，始信生民有秉彝。"
"毛诗 桃夭","宋末元初","陈普","一树夭夭灼灼华，满前万善意无涯。春风比屋宜家子，谁识枢机在一家。"
"仙掌","宋末元初","陈普","丹崖翠壁尽仙梯，不用囊中大药资。成道无过是无欲，仙灵分晓示诸斯。"
"归鸟","宋末元初","陈普","紫山青嶂尽如家，负日冲烟复带霞。今古乾坤秋一幅，几番归鸟与栖鸦。"
"永丰疫疠事佛人多死","宋末元初","陈普","斗邑军馀种未芽，敛形还葬复千车。天行底事无差择，偏入长斋礼佛家。"
"玉女峰","宋末元初","陈普","暮暮朝朝此水头，却无雨怨与云愁。我仪何事堂堂去，极目天涯双鬓秋。"
"石堂 其二","宋末元初","陈普","天威如许敢争雄，重遣山灵费一峰。不共那边如水火，未应抵死不相容。"
"石堂 其三","宋末元初","陈普","萧萧五曲片茆茨，环合群峰共护持。天下七情谁中节，武夷山石百王师。"
"石堂 其五","宋末元初","陈普","新丰鸡犬路终迷，庐下濂溪非故溪。造物留人殊过当，终当结屋此云栖。"
"石堂 其一","宋末元初","陈普","仙佛人言是一家，好分半席共烟霞。廓清摧陷儒家事，不谓青山识正邪。"
"石堂 其四","宋末元初","陈普","闻言惊喜是家山，朅蹙来兹遂一攀。何但名称偶相似，宛然天壁锁云关。"
"戏呈友人","宋末元初","陈普","年来学道未知方，羞逐莺花燕蝶忙。三五年加心死尽，有如鱼鸟见毛嫱。"
"有感","宋末元初","陈普","益州桑柘雨，莘野稻粱秋。功业髯秋兔，行藏汗万牛。"
"自哂六首 其二","宋末元初","陈普","草泽行吟赋楚骚，青麻衣上俗尘多。五陵年少休相笑，戏马台前载酒过。"
"自哂六首 其一","宋末元初","陈普","曾骑白鹤上扬州，头上花枝秉烛游。樽酒迩来谁是伴？白云收尽数峰秋。"
"自哂六首 其五","宋末元初","陈普","世事悠悠酒几杯，晴苍把镜独徘徊。西风吹老梧桐树，仍送新霜两鬓来。"
"自哂六首 其四","宋末元初","陈普","古树閒云独抱琴，琴声寂静树云深。相如渴死文君老，辜负题桥万里心。"
"自哂六首 其三","宋末元初","陈普","斗鸡走马醉高阳，今日归来两鬓霜。无限少年心上事，半帘豆雨语寒螀。"
"自哂六首 其六","宋末元初","陈普","宽博麻衣折角巾，疏慵不似少年身。白云半枕山中午，犹梦乘槎去问津。"
"论语 子贡问君子章","宋末元初","陈普","出话谁能敢不仁，未行未足信于人。欲求内外皆无间，兑口终须后艮身。"
"论语 巧言令色章","宋末元初","陈普","正色忠言始是人，一毫巧令兽为邻。本心面目无难见，识此非仁即是仁。"
"论语 君子不器","宋末元初","陈普","大学真儒耻小成，一源体用要流行。当知万物备于我，直自脩身至治平。"
"论语 孝弟章","宋末元初","陈普","仁民爱物本亲亲，有子当年见亦真。第一注中明体用，洗空千载说经人。"
"论语 弟子入则孝章","宋末元初","陈普","孝弟谨信汎爱众，亲仁犹未是全功。圣贤成法事物理，都在诗书六艺中。"
"论语 攻乎异端章","宋末元初","陈普","墨氏似仁杨似义，佛如美色与淫声。刀圭乌喙甜如蜜，何况专攻欲尽精。"
"论语 时习章","宋末元初","陈普","学专复性习为功，千五百年初发蒙。悦乐已深加不愠，此身与道始流通。"
"论语 其四 闻政章","宋末元初","陈普","尽心尽性自仪刑，得有相知道可行。万世无穷干禄法，深劳子贡一推明。"
"论语 其三 闻政章","宋末元初","陈普","莫贪学圣在闻言，但看威仪已灿然。无隐无言二章旨，此章盖已具其全。"
"论语 其二 闻政章","宋末元初","陈普","善言善行颜闵冉，子贡依然与有之。可是晚年深性道，三年丧毕转依依。"
"论语 其一 闻政章","宋末元初","陈普","秉彝好德性弥天，一见圣人皆勃然。可惜欲心胶一世，无能期月况三年。"
"论语 首序","宋末元初","陈普","东鲁气势已崔嵬，彼妇无端汶上来。天地未开尧舜运，子西晏子亦桓魋。"
"论语 道千乘之国章","宋末元初","陈普","农田万顷载车千，五者相因敬在先。更把敬来充拓去，四方百里已尧天。"
"论语 慎终追远","宋末元初","陈普","三千三百皆天秩，第一无如事死难。丧祭两端无愧悔，民风行作舜时看。"
"伯循和石堂后二首复依韵 其二","宋末元初","陈普","棹歌一唱醒群迷，先有胸中九曲溪。仁智之真常瑩彻，过门不入亦山栖。"
"伯循和石堂后二首复依韵 其一","宋末元初","陈普","晋士当年一岘山，高风千古邈难攀。浮岚煖翠依然在，不入人间大梦关。"
"困王孙","宋末元初","陈普","养生丧死妇女手，受气成形酒色胎。牧马夜归眠马下，梦魂犹绕旧楼台。"
"赤壁赋中四句 用之不竭","宋末元初","陈普","白璧黄金杀五侯，只堪挥斥不堪留。柳风梧月窗前草，此兴江河日夜流。"
"赤壁赋中四句 目遇之而成色","宋末元初","陈普","人间何处看真色，午夜天心月满时。无限凡夫空肉眼，凝眸决眦望西施。"
"赤壁赋中四句 耳得之而为声","宋末元初","陈普","司聪坎体本来清，举世都将贮笛筝。饱听翛翛北窗吹，人间能有几长庚。"
"叔文九日 其二","宋末元初","陈普","江左夷吾本胜流，晚因造膝却生愁。紫囊肯上斯人腕，敢怨离骚佩不收。"
"叔文九日 其一","宋末元初","陈普","葱梅韭芥本同家，自入离骚竟入邪。一日露牙救桓景，千秋添得伴黄花。"
"咏史 卫青","宋末元初","陈普","丞相含沙作短狐，直言长揖黯何孤。相容幸有两人在，帝与侯家老骑奴。"
"咏史 子思","宋末元初","陈普","俎豆迂疏仁义迟，上传下授统如丝。荐才莫讶非家法，救世宁无烂额时。"
"咏史 中山靖王胜","宋末元初","陈普","樛木螽斯耳未闻，中山无屋贮儿孙。临分自洒黄泉泪，不在区区骨肉恩。"
"咏史 太公","宋末元初","陈普","山河如许但凄凉，恰似新丰太上皇。千古汉高真磊落，片言脱口幸咸阳。"
"咏史 孔融","宋末元初","陈普","一身撑拄汉乾坤，无那危时喜放言。不受祢衡轻薄误，未容曹操驾金根。"
"咏史 王允","宋末元初","陈普","事成一让一矜功，一吉分明对一凶。青琐门前招不去，相期犹不负林宗。"
"咏史 其四 王昭君","宋末元初","陈普","呼韩骨冷复雕陶，夜夜穹庐朔月高。为问琵琶弦底话，得无一语诉腥臊。"
"咏史 其二 王昭君","宋末元初","陈普","宁胡名号正当时，且有安栖得哺儿。胡草似人空好色，青青合为故阏氏。"
"咏史 其一 王昭君","宋末元初","陈普","昭阳柘馆贮歌儿，恨杀陈汤斩郅支。胡草似人空好色，春光不到二阏氏。"
"咏史 其三 王昭君","宋末元初","陈普","出嫁毡裘得几时，昭阳柘馆贮歌儿。蛾眉莫怨毛延寿，好怨陈汤斩郅支。"
"咏史 王褒","宋末元初","陈普","彭祖呼嘘不可为，碧鸡使节岂堪持。区区含糗羹藜厚，聊似相如衣锦时。"
"咏史 丙吉","宋末元初","陈普","污茵驭吏习边方，阿保宫人畏霍光。丞相马前人蹀血，病牛何足累阴阳。"
"咏史 四皓","宋末元初","陈普","长乐卮前露雪眉，岩花乱笑出山时。有人拍手瓜田里，来往青门总不知。"
"咏史 左承祖","宋末元初","陈普","汉室犹馀北海城，左生何惧便怔营。至令鲁国奇男子，反得当年杀士名。"
"咏史 其八 汉高帝","宋末元初","陈普","欲来不解自操持，白日明庭抱爱姬。世降的从何处起，醉眠王母二家时。"
"咏史 其七 汉高帝","宋末元初","陈普","一带阴山浪引弓，运移婚媾一朝通。英雄白首消磨尽，甘与枭雏作妇翁。"
"咏史 其六 汉高帝","宋末元初","陈普","羽未禽时胆屡寒，羽禽不得一朝闲。卯金四百年天下，却在双娥一笑间。"
"咏史 其五 汉高帝","宋末元初","陈普","扶创裹血过家乡，四顾何人守四方。梁楚淮南残一国，山河争属将狼羊。"
"咏史 其四 汉高帝","宋末元初","陈普","金创可愈不容医，应念丁公相厄时。不赖西风吹楚卒，千龙万虎亦何为。"
"咏史 其三 汉高帝","宋末元初","陈普","煨烬三王不复收，子孙大辱辟阳侯。无边智力皆骑虎，高绝还能四百秋。"
"咏史 其二 汉高帝","宋末元初","陈普","诗书礼乐敢忘钦，自是而翁力不任。莫把溺冠轻议论，要观过鲁太牢心。"
"咏史 其一 汉高帝","宋末元初","陈普","气力才胜野外仪，情怀颇乐汉中儿。两生礼乐留侯箸，此事而翁却自知。"
"咏史 田畴","宋末元初","陈普","徐元宛似历山中，义气人间窄不容。不为犬羊残士类，肯教曹操识卢龙。"
"咏史 田横","宋末元初","陈普","宗族几为孔子焚，为秦未几又为尘。田横更欲横河岳，不把英雄让与人。"
"咏史 申公","宋末元初","陈普","片言不合去何迟，又似当年在楚时。束帛蒲轮无报效，至今天子不迎师。"
"咏史 申屠嘉","宋末元初","陈普","汉四十年几丞相，蹶张丞相冷如冰。两京礼乐何堪自，薄有申屠与宋弘。"
"咏史 其二 文帝","宋末元初","陈普","性习由来系正邪，古今谁不道蓬麻。无人说与吹箫相，窦薄淮刘本一家。"
"咏史 其一 伏生","宋末元初","陈普","撑肠拄肚总聱牙，汉室龙兴发乍华。掌故不来光景暮，尚书再火伏生家。"
"咏史 其二 伏生","宋末元初","陈普","嬴蹶刘兴齿舌存，百篇大义尽堪闻。孝文无意脩王制，古典重遭伏胜焚。"
"咏史 其五 文帝","宋末元初","陈普","文杏沙棠代代殃，露台不作作阿房。古来尧禹卑宫室，不为丹朱与太康。"
"咏史 其一 文帝","宋末元初","陈普","二儿并辔入公门，博局纷纷启祸原。不及贾生何处是，弗将礼法教儿孙。"
"咏史 其三 文帝","宋末元初","陈普","邓氏铜钱张武金，至公终浅爱终深。东西两子皆称跸，未餍怜儿老妪心。"
"咏史 其三 光武","宋末元初","陈普","丙夜沈沈讲未停，故人重话旧时灯。半篇说命良依约，舜典周官总未曾。"
"咏史 其一 光武","宋末元初","陈普","腹上能容严子陵，面前何不著韩歆。迭兴知与人何事，陇蜀才平便易心。"
"咏史 其二 光武","宋末元初","陈普","赤符交锡帝心移，不似初来岸帻时。浪泊壶头终落落，羊裘男子殆先知。"
"咏史 其四 光武","宋末元初","陈普","经邦论道职何卑，又是前朝卖饼儿。十乱五臣无煖席，三王四代是何时。"
"咏史 其五 光武","宋末元初","陈普","金匮哀章正共哀，又将符命议灵台。太山千古黄泉路，底事銮舆爱上来。"
"咏史 其一 明帝","宋末元初","陈普","后宫任姒古今希，前殿弦歌凤已知。孔子孟轲真薄命，不生建武永平时。"
"咏史 其二 明帝","宋末元初","陈普","盘木白狼纷贡毛，龟兹侍子荐蒲萄。满朝虎拜南山寿，无一人能作旅獒。"
"咏史 其二 祭遵","宋末元初","陈普","琤琤壶矢柳营春，十万貔貅不动尘。世祖功臣三十六，谁为韦裤布衣人。"
"咏史 刘歆","宋末元初","陈普","秀国师公雄大夫，梓枝何用叹扶疏。刘歆父子无瓜葛，何怪昌言毁仲舒。"
"咏史 其二 刘虞","宋末元初","陈普","疽溃中平甲子年，蒲蠃桑椹亦萧然。幽州别是神仙土，谷石人间三十钱。"
"咏史 其一 刘虞","宋末元初","陈普","曲盖华旗起益荆，幽州臣节独分明。汉家福分无周旦，天遣忠贤不习兵。"
"咏史 华歆","宋末元初","陈普","拈起黄金岂可疑，斩关发壁复何为。辽东不洗巢由耳，痛切初年割席迟。"
"咏史 吕后","宋末元初","陈普","酌酖樽前气似虹，朱虚酒令却相容。王陵平勃浑无策，安汉当年一触龙。"
"咏史 成帝","宋末元初","陈普","元帝斋宫纳弁儿，阿娇金屋篡歌姬。披香博士多才学，刘氏家传有未知。"
"咏史 其二 扬雄","宋末元初","陈普","德宅神庭孰与游，董贤舜禹莽伊周。馀腥用尽桐江水，重费寒潭九曲流。"
"咏史 其一 扬雄","宋末元初","陈普","展禽未必非龚胜，孤竹犹将笑薛方。可怪扬雄非桀犬，一生终倚桀门墙。"
"咏史 汲黯","宋末元初","陈普","东北民思齑主父，西南人欲粉唐蒙。汉家社稷何依倚，黯直粗疏一病翁。"
"咏史 老子","宋末元初","陈普","瓜葛非徒李世民，牵藤引蔓百千身。周时柱下霜眉客，今作书符咒水人。"
"咏史 其二 齐桓公","宋末元初","陈普","葵丘霸气若虹霓，东略何缘遽不知。宰孔晋侯相遇处，齐桓已作在床尸。"
"咏史 其一 齐桓公","宋末元初","陈普","关雎泽竭自师陉，直到瓜丘烬六经。户外流虫争掩鼻，当年已作鲍鱼腥。"
"咏史 两生","宋末元初","陈普","少年贾谊空多口，老大申公缪一行。曾识当年二君子，闭门不受叔孙生。"
"咏史 何进","宋末元初","陈普","龙骧虎步反狐疑，解事陈琳却似痴。灭火不关千里草，汉家社稷付屠儿。"
"咏史 即墨大夫","宋末元初","陈普","清浅蓬莱几度桑，纷纷斫石底心肠。项梁刘季相逢日，即墨大夫头未霜。"
"咏史 宋共姬齐孝公夫人","宋末元初","陈普","火来秉节正如山，茀丧何心在世间。身似泥沙心似玉，水中火里即浑閒。"
"咏史 其三 张汤公孙弘","宋末元初","陈普","茂材异等竟无闻，教耨明耕却有人。能旱能风须记取，汉家元气太宗仁。"
"咏史 其二 张汤公孙弘","宋末元初","陈普","汉武秦皇代有俦，奸人常缓钓鱼钩。公孙不但能牵纵，巧计犹工毒上流。"
"咏史 其四 张汤公孙弘","宋末元初","陈普","汉朝独有舒与黯，何物枭心欲食之。六经千载无生气，断自齐人作相时。"
"咏史 其一 张汤公孙弘","宋末元初","陈普","张汤绝似公孙子，一样奴颜裹祸心。不赖汲生如日月，汉廷谁与破幽阴。"
"咏史 其四 张良","宋末元初","陈普","太公行辈赤松流，伍叔孙通了不羞。好谢君王深体识，不将身后累刘侯。"
"咏史 其三 张良","宋末元初","陈普","本是山东忠孝门，卯金社稷暂相烦。君王良会青云意，长乐钟中无一言。"
"咏史 其二 张良","宋末元初","陈普","撩乱龙蛇掌上争，罢来閒掉四先生。一棚儿女皆烟散，留得松风万古清。"
"咏史 其一 张良","宋末元初","陈普","乳口摇牙向白蛇，一朝电拂博浪沙。下邳不得编书读，帷幄何妨佐汉家。"
"咏史 其二 张敞","宋末元初","陈普","章台陌上试金鞍，文君镜中描远山。黄霸功隳王吉老，五日京兆得偷闲。"
"咏史 其一 张敞","宋末元初","陈普","西汉长安周镐京，终南天秀八流清。赵张无异曹参醉，总不能平二国争。"
"咏史 其三 张释之","宋末元初","陈普","尘编今古几咿嚘，多少君王共御囚。自古君难臣不易，释之片语误千秋。"
"咏史 其二 张释之","宋末元初","陈普","帝舜登天四海臣，可怜生杀不由身。持平第一张廷尉，更听君王误杀人。"
"咏史 其一 张释之","宋末元初","陈普","瓦器山陵刑措时，释之而后固无之。公车不作他年计，聊使君王识教儿。"
"咏史 张骞","宋末元初","陈普","风沙霜雪十三年，城郭山川万二千。汉马死亡宛马到，万人怨怒一人怜。"
"咏史 其一 李广李陵","宋末元初","陈普","茂陵无奈太仓陈，槐里家传本助秦。万落千村荆杞满，陇西桃李亦成薪。"
"咏史 其三 李斯","宋末元初","陈普","李斯何敢妄坑儒，但作逢君固位图。造物欲为儒报德，故教草草杀扶苏。"
"咏史 其二 李斯","宋末元初","陈普","抛却韩卢把虎骑，诸生莫讶正忙时。鱼龙不隔蓬莱路，方有东门逐兔期。"
"咏史 其一 李斯","宋末元初","陈普","太华终南只磨青，渭流一日肯为泾。豺狼不食茅焦肉，水火安能熄六经。"
"咏史 李膺范滂","宋末元初","陈普","凤麟自古待明时，虮虱何堪论是非。可是首阳可埋骨，争知人怨首阳希。"
"咏史 苏武","宋末元初","陈普","伏匿穷庐煖意回，子卿一夜梦阳台。归来不与曾孙议，未必麒麟生面开。"
"咏史 贡禹","宋末元初","陈普","杀傅囚师不敢言，奸人致意遂昏昏。明经洁行人如梦，莫把优游议孝元。"
"咏史 辛庆忌","宋末元初","陈普","虎豹深宫风自寒，未央前殿拜呼韩。二边无事将军老，犹得馀閒救比干。"
"咏史 邴原","宋末元初","陈普","无数潜龙不肯藏，炎精展转遂无光。间关鲸海缘何事，更问辽东作范滂。"
"咏史 邹衍","宋末元初","陈普","六月咸阳霜亦飞，五行正是水昌时。族秦自有谈天衍，不用陶朱与仲尼。"
"咏史 周公","宋末元初","陈普","仲尼齿发正强时，夜夜神交似故知。话到子孙郊禘处，几回对榻共攒眉。"
"咏史 周亚夫","宋末元初","陈普","西来三十六将军，业业孤城势欲焚。细柳不逢豪杰主，当时已验口从文。"
"咏史 季札","宋末元初","陈普","鸑鷟无声皇极差，消磨人物百千家。姑苏无限骚人楚，不罪延陵罪浣沙。"
"咏史 其一 审配","宋末元初","陈普","谋袁大似为曹谋，却道辛毗破冀州。五夜邺沟深二丈，袁公神武一时休。"
"咏史 其二 审配","宋末元初","陈普","独拥残兵守邺城，伫儒袁尚去擒兄。一时天地方翻覆，安把人伦罪审荣。"
"咏史 陈宫","宋末元初","陈普","何物曾奴董太师，原陵青草正萋萋。一时翔集多知处，独恨公台不择栖。"
"咏史 沮授","宋末元初","陈普","袁曹相与隔王路，四世三公恩海深。当时惟有管宁是，谩对黄河叹此心。"
"咏史 尚父伯夷","宋末元初","陈普","春来秋叶在枯枝，底用端蓍更拂龟。二老东来元并辔，马前何害不相知。"
"咏史 屈原","宋末元初","陈普","仲尼死后百年期，定把离骚继四诗。占断江南烟雨绿，历山穷子与湘累。"
"咏史 其二 武帝","宋末元初","陈普","鼎食诸公尽鼎烹，闾阎豪杰剑纵横。帝王自击南山豕，惭愧端非听董生。"
"咏史 其一 武帝","宋末元初","陈普","二十嫖姚风火飞，銮舆夜夜过焉支。茂陵不费凌云气，解见蟠桃著子时。"
"咏史 其六 武帝","宋末元初","陈普","几多爱子出萧关，山积胡沙骨未还。好把望思台上泪，随风北去洒阴山。"
"咏史 其七 武帝","宋末元初","陈普","文帝端能杀少翁，景皇不解斩常融。正心数语深加意，位在三皇五帝中。"
"咏史 其三 武帝","宋末元初","陈普","生子曾知置齐鲁，自身却爱受何罗。六鳌不戴林光瑟，覆辙相寻似火蛾。"
"咏史 其十 武帝","宋末元初","陈普","五十馀年四海波，建元三载尽征和。中央寸土才无血，沃日浇天瓠子河。"
"咏史 其四 武帝","宋末元初","陈普","商车不足算缗来，桑孔咸阳悉茂材。一撮茂陵无觅处，建章门户至今开。"
"咏史 其五 武帝","宋末元初","陈普","先帝斋宫内弄儿，阿娇金屋篡歌姬。披香博士真才子，刘氏家传却未知。"
"咏史 其八 武帝","宋末元初","陈普","起上林苑赏方朔，发会稽兵惜虎符。君侧此时三四辈，盍移东海换江都。"
"咏史 河间献王","宋末元初","陈普","礼乐将兴汉德凉，活麟天把付锄商。周官千载埋黄壤，两汉如今几献王。"
"咏史 其二 金日磾","宋末元初","陈普","牵马胡儿共拥昭，同功同德不同骄。麒麟阁上尘埃面，羞见芬芳七叶貂。"
"咏史 其一 宣帝","宋末元初","陈普","不将法律作春秋，安得河南数国囚。莫道汉家杂王霸，十分商鞅半分周。"
"咏史 其四 宣帝","宋末元初","陈普","孝宣不召山阳守，痛在糟糠不下堂。家国莫先笞己子，汉人空识抱成王。"
"咏史 其五 宣帝","宋末元初","陈普","使民澒澒哭韩杨，郡国纷纷上凤凰。太子好儒几坐废，王阳何用苦谈王。"
"咏史 其二 宣帝","宋末元初","陈普","斗鸡走狗登皇极，览德毛从何许来。汉室欲开新室业，王阳分合守蒿莱。"
"咏史 战国","宋末元初","陈普","千秋万古定于一，岂有乾坤属虎狼。六印苏秦寿如石，山东终作一阿房。"
"咏史 其一 皇甫嵩","宋末元初","陈普","几多孟德总欺孤，底事山头独望夫。不听阎忠听梁衍，未应魏阙便当涂。"
"咏史 祢衡","宋末元初","陈普","铜雀罗纨涴汗青，芳洲鼓史骨如生。羯奴礌落若日月，大雅那堪祢正平。"
"咏史 荀息","宋末元初","陈普","三怨盈朝积不舒，奚齐卓子釜中鱼。区区荀叔若乳妪，智略无称信有馀。"
"咏史 赵充国","宋末元初","陈普","五万消磨作四千，羌人杀尽汉人全。并生虽愧征苗旅，比似嫖姚却大贤。"
"咏史 其二 项羽","宋末元初","陈普","试手襄城意未怡，赤城稍觉味如饴。必亡定死终无救，断自朱殷海岱时。"
"咏史 其五 项羽","宋末元初","陈普","枭性狼心亦有常，青齐仍复似咸阳。遗黎到处无馀类，欲为何人作霸王。"
"咏史 其三 项羽","宋末元初","陈普","牧羊义帝实妨贤，犹有三纲共畏天。树楚击秦宜奋发，恶名何事苦争先。"
"咏史 其四 项羽","宋末元初","陈普","倚强恃力却诬天，一样人心万万年。广武十条逃得过，乌江政自不须船。"
"咏史 倪宽","宋末元初","陈普","亲媚张汤似谒居，阿谀天子过相如。汉儒个个公孙子，不坠遗经一仲舒。"
"咏史 夏后氏","宋末元初","陈普","执法庭坚亦太坚，两朝窃负总无缘。何人有子如崇伯，祓涤犁牛陟配天。"
"咏史 夏侯胜","宋末元初","陈普","夏葛冬裘事已殊，茂陵礼乐议何迂。去周未远真淳在，莫把公孙例汉儒。"
"咏史 晁错","宋末元初","陈普","谁人能夺伯氏邑，何德敢隳三子都。内史自侵汉家庙，未须削楚更衰吴。"
"咏史 桓荣","宋末元初","陈普","明帝天姿可禹汤，周公不梦梦空王。当年紫绶金章客，何德何功坐太常。"
"咏史 班超","宋末元初","陈普","三十六人抚西域，六头火炬走匈奴。古今参合坡头骨，尽是离披见鹘乌。"
"咏史 其二 秦皇","宋末元初","陈普","江神返璧事何新，海若湘君亦伐秦。一炬东来烧不了，更劳墓上牧羊人。"
"咏史 其一 秦皇","宋末元初","陈普","闵道飞翚拂若枝，东门看日浴咸池。生前有力移天地，死后无人予席帷。"
"咏史 其一 袁绍","宋末元初","陈普","弟北兄南竞效尤，邺中半邺半青州。身分家裂无全理，终使辽东送二头。"
"咏史 其二 袁绍","宋末元初","陈普","田丰袭许计非良，沮授安民策最长。己克百安牢按甲，足鞿曹操到分香。"
"咏史 其三 袁绍","宋末元初","陈普","许中四面尽仇雠，曹弱袁强正是愁。一日四州都奉予，安闲犹遣定徐州。"
"咏史 其二 贾生","宋末元初","陈普","落日长沙被鵩惊，愁来强把死生轻。洛阳才子何多涕，太息沾襟过一生。"
"咏史 其一 贾生","宋末元初","陈普","衣绨英主首祠汾，他日燕齐尽羡门。玉漏声中闻底事，反将前席待新垣。"
"咏史 贾逵","宋末元初","陈普","经术何曾得暂行，汉家空有表章名。石渠但把雷霆压，焉用低帷凿壁生。"
"咏史 贾董","宋末元初","陈普","贾董声名甲汉儒，到头事业有差殊。五年大傅何飘忽，不告梁王肆夏趋。"
"咏史 商鞅","宋末元初","陈普","此天此地此经文，学者何尝溺所闻。尽道李斯焚典籍，不知吹火是商君。"
"咏史 曹参","宋末元初","陈普","人彘风腥起两宫，艾豭歌唱满秦中。酒壶不但容齐狱，时事方宜用盖公。"
"咏史 萧何","宋末元初","陈普","三人断尽楚关梁，一诎雄吞十七王。高帝功臣总功狗，汉家无爵赏萧张。"
"咏史 其二 萧张","宋末元初","陈普","晦迹功曹不受徵，兴亡事已若丹青。世间尽有文章客，谁信龙蛇尺蠖形。"
"咏史 其一 萧张","宋末元初","陈普","汉高礼义入陵夷，械到萧何更有谁。惟有子房云外客，不称名字冠当时。"
"咏史 萧望之","宋末元初","陈普","石显深持两世枢，尚书何苦恋中书。九原若遇韩延寿，祇共咨嗟叹两疏。"
"咏史 赧王","宋末元初","陈普","世历绵延四百秋，死蚿枯竹附诸侯。末年隆准生丰沛，谁道嬴秦是继周。"
"咏史 彭宣","宋末元初","陈普","法度名儒奉束脩，帝师礼数亦宜优。公卿股慄朱云剑，白首门生忍不羞。"
"咏史 其一 景帝","宋末元初","陈普","宗庙谁开内使门，临江依样又穿垣。爱妻娇子如泥土，晁错何知独恃恩。"
"咏史 其二 景帝","宋末元初","陈普","赐帛宽租泽未休，四方缓急有条侯。馀威不赖刳蛇剑，仓卒谁枭老濞头。"
"咏史 其三 董仲舒","宋末元初","陈普","孟轲死后惟董子，道义两言扩古今。性善七篇何落落，千秋不遇一知音。"
"咏史 其二 董仲舒","宋末元初","陈普","鹤发东宫体孝文，明堂服色谩云云。力行到底终何似，不逮躬行万石君。"
"咏史 其一 董仲舒","宋末元初","陈普","好古刘安岂逆俦，左吴枚赫满诸侯。仲舒到处皆狼虎，妥帖驯良独到头。"
"咏史 其三 韩信","宋末元初","陈普","蹀血中原不用骄，论功何似禹乘橇。始终两汉无留葛，谁与尘编慰寂寥。"
"咏史 其二 韩信","宋末元初","陈普","群龙共帝牧羊儿，缟素能开四百基。蒯彻亦生天地里，欲将口舌夺民彝。"
"咏史 其一 韩信","宋末元初","陈普","良日登坛计策行，酸咸甘苦共杯羹。不须握手师陈豨，脩武高眠已合烹。"
"咏史 廉颇蔺相如","宋末元初","陈普","长年霜骨白皑皑，廉蔺羞颜似湿灰。白起杀心如未谢，二家随璧献章台。"
"咏史 楚元王交","宋末元初","陈普","荒芜新语不堪听，猛士凄凄北鄙声。楚醴不延风雅客，诗书犹未脱秦坑。"
"咏史 蒙恬","宋末元初","陈普","劈碎崤潼坼太行，才通腥鲍到咸阳。地后山灵思报德，故教蒙毅去辒辌。"
"咏史 管宁","宋末元初","陈普","中州白日虎狼嗥，越海鲸鲵更浪高。化日尺书归故里，依然逃董不逃曹。"
"咏史 臧洪","宋末元初","陈普","帝家安邑棘篱中，贼靡奸渠四面雄。汉士当时惟北海，一朝青史见臧洪。"
"咏史 其二 蔡邕","宋末元初","陈普","万岁黄金欲散时，柯亭风笛尚堪吹。一时谋卓人无数，不遣中郎一个知。"
"咏史 其一 蔡邕","宋末元初","陈普","不际明时论石渠，空将薄命仕鸿都。天公似把词人戏，父死然脐子坠胡。"
"咏史 其四 豫让","宋末元初","陈普","三晋峥嵘虎战墟，中涓学语正坑儒。石家礼法从何出，甲乙诸郎尽鲤趋。"
"咏史 其三 豫让","宋末元初","陈普","荀息无裨晋献公，豫生如许智宗空。古人才德难求备，大节初心要始终。"
"咏史 其二 豫让","宋末元初","陈普","几多砺节与轻生，犹有丝毫在利名。青史千年惟豫子，诚心大义最分明。"
"咏史 其一 豫让","宋末元初","陈普","义士忠臣不二君，漆身吞炭欲成仁。若谋委质求亲幸，又抱奸心贼大伦。"
"咏史 其一 霍光","宋末元初","陈普","井田学校竟终天，盐铁舟车讫万年。隔绝古今萧与霍，空劳孔壁出尘编。"
"咏史 其二 霍光","宋末元初","陈普","几度咸阳累积尸，尽缘丘冢似焉支。覆车愁杀张车骑，印绶临身必十辞。"
"咏史 其一 魏相","宋末元初","陈普","贾生晁错总佻轻，博陆营平亦好兵。地节三年谁作相，胡天汉地各春生。"
"咏史 其三 魏相","宋末元初","陈普","赵禹张汤网未收，外人董偃化方流。丞相但看汉故事，何但宣皇不用周。"
"咏史 夔垂","宋末元初","陈普","卿云华月丽衣裳，抟拊初登下凤凰。竹矢区区天亦爱，河图相伴到成康。"
"咏史 其一 卫瓘","宋末元初","陈普","此座倾危不信人，此身便合去朝廷。凌云莫道非真醉，直到身亡更未醒。"
"咏史 其二 卫瓘","宋末元初","陈普","拓拔枝柯幸少疏，洛阳宫殿已为墟。休论荣晦师田续，忍读金墉稽颡书。"
"咏史 中山王衮","宋末元初","陈普","老卒无多尽守藩，更无毫发罪堪言。东堂断手平生足，玉井蟾蜍任吐吞。"
"咏史 山涛","宋末元初","陈普","君王祖述竹林风，竹叶纷纷插满宫。祸乱古今惟晋酷，是非忧乐一山公。"
"咏史 其三 五王","宋末元初","陈普","唐室存亡有化机，亳州刺史独依依。阳乌本是蟾蜍魄，空唤群龙为夹飞。"
"咏史 其二 五王","宋末元初","陈普","太宗社稷是谁亡，独向迎仙斩二张。景运门前方议事，杀身不必咎扶阳。"
"咏史 其一 五王","宋末元初","陈普","宫中双陆可长吁，取日忠臣若釜鱼。莫道断蛇无决裂，天戈失却老蟾蜍。"
"咏史 元紫芝","宋末元初","陈普","天宝膏肓在羽衣，寂寥于蔿讵能医。当时宇宙皆声色，不梦阳台一紫芝。"
"咏史 毌丘俭","宋末元初","陈普","十万强兵无一人，义师翻得叛臣名。奇功一夜归人手，空使文鸯待到明。"
"咏史 其一 王导","宋末元初","陈普","不听君王到寿春，肯容曲允起咸秦。茂弘周顗浑无晋，何但琅琊不是亲。"
"咏史 其三 王导","宋末元初","陈普","万里凉州道李雄，几重辽海到江东。天台更弃金陵去，端有何颜见北风。"
"咏史 其四 王导","宋末元初","陈普","漠漠胡尘扑面飞，对人举扇障元规。九京羞见青衣帝，犹及刘翔未到时。"
"咏史 其二 王导","宋末元初","陈普","醉中送首悲刘胤，食里迷唇吊马流。江左当年何所恃，邺中白雁合封侯。"
"咏史 其一 王荆公","宋末元初","陈普","鸳鸿阵阵落南溟，长乐钟中黑眚行。逐客不愁人鲊瓮，荷花落日第含情。"
"咏史 其一 王祥","宋末元初","陈普","君王宫里望安舒，何啻慈亲念鲤鱼。体认卧冰真意思，忍看成济犯銮舆。"
"咏史 其二 王祥","宋末元初","陈普","倒载山公即巨源，清谈安石幼舆孙。晋家祸乱深如海，半出咸熙太尉门。"
"咏史 其二 王猛","宋末元初","陈普","一奋冲天跨六州，生前天已怒旄头。开何有意容王猛，肯使鱼羊食不留。"
"咏史 其一 王猛","宋末元初","陈普","鱼水欢浓更月氐，便呵氐族使耕炊。浮云蔽日何难见，独有操琴赵整知。"
"咏史 王裒","宋末元初","陈普","正始颓波万丈深，卧冰泣竹尽漂沉。尚馀泪染无枝树，撑拄乾坤直到今。"
"咏史 王羲之","宋末元初","陈普","不缘廊庙尽谈空，安得狐狸啸晋宫。王氏可人惟逸少，更容谢万作三公。"
"咏史 其一 邓艾","宋末元初","陈普","刘葛元非百世雠，缘崖攀木作猿猴。瞻崇艾会谁芳臭，死国沉身各二头。"
"咏史 其二 邓艾","宋末元初","陈普","灭吴不解诛宰嚭，拜假何须便不咨。受任两无曹与马，槛车破了欲何之。"
"咏史 北地王谌","宋末元初","陈普","何物谯周口似簧，几年汉帝手牵羊。纷纷蜀土祠诸葛，香火曾分北地王。"
"咏史 卢怀慎","宋末元初","陈普","菜耳杯盘冷似水，开元天下煖如春。唐人不识调羹手，把作姚崇伴食人。"
"咏史 卢奕","宋末元初","陈普","清门死节照当时，面血犹能赤义旗。常山睢阳信奇伟，英风生自洛留司。"
"咏史 司马孚","宋末元初","陈普","心地终输范粲安，鱼熊兼得古今难。永嘉陵墓温明器，得似安平素木棺。"
"咏史 其二 司马宣王","宋末元初","陈普","燕鹊寒巢不暂宁，百年盗贼不曾停。豺狼首领皆回顾，曾见青衣立汉庭。"
"咏史 其五 司马宣王","宋末元初","陈普","家门营立事方新，已畜倾巢覆穴人。出尔到头终反尔，寡孤何用必随身。"
"咏史 其一 司马宣王","宋末元初","陈普","诸葛诞谋非是诞，令狐愚计未为愚。豺狼颈项何堪抱，千载犹悲误托孤。"
"咏史 其三 司马宣王","宋末元初","陈普","蒋琬费祎亦如虎，孙权天险据江湖。曹年石马来何暮，也畏平沙八阵图。"
"咏史 其四 司马宣王","宋末元初","陈普","伦杀淮南炎杀攸，天将造化马为牛。古来逆种并奸息，不问贤愚统是愁。"
"咏史 其一 司马温公","宋末元初","陈普","矩步规行范古今，山樵野牧共讴吟。荷衣兰佩通身是，却看离骚不入心。"
"咏史 其三 司马温公","宋末元初","陈普","步趋坐立若山河，盛德华夷共咏歌。议论偏颇真可怪，阿瞒高帝彧萧何。"
"咏史 其二 司马温公","宋末元初","陈普","千载争刳汉贼肠，及观通鉴似文王。两间正气都输予，犹惜坤中一点黄。"
"咏史 其四 关羽","宋末元初","陈普","羽血未乾蒙陨命，蒙妻正哭妾分香。天地有心诛汉贼，但迟数月取襄阳。"
"咏史 其三 关羽","宋末元初","陈普","北人更欲生关羽，犹倚糜芳信士仁。曹操雄心怀白马，董昭空自弄精神。"
"咏史 其二 关羽","宋末元初","陈普","寝席羹杯几载同，不知玄德访隆中。吕蒙陆逊诚奸贼，消为孙登作妇翁。"
"咏史 其一 关羽","宋末元初","陈普","巴山汉水本兴刘，诸葛才华备酂留。但得关髯师广武，北州韩信在南州。"
"咏史 刘弘","宋末元初","陈普","三纲政自诛辛冉，二盗清由识士行。江左百年半天下，曾知开辟是新城。"
"咏史 其一 刘琨","宋末元初","陈普","竹林遗类入荆杨，贾郭馀尘在晋阳。听得平阳消息否，忍听徐润调笙簧。"
"咏史 其三 刘裕","宋末元初","陈普","长安何但遗黎舞，翁仲铜驼亦笑开。他日佛狸南下路，青泥千尺髑髅台。"
"咏史 其一 刘裕","宋末元初","陈普","云雨蛟龙无世无，睡中往往失明珠。比干七窍天何惜，不付曹瞒与寄奴。"
"咏史 其二 刘裕","宋末元初","陈普","何事佛狸能度淮，中原千尺髑髅台。无巢燕子宁依树，不入乌衣巷里来。"
"咏史 其四 刘裕","宋末元初","陈普","杀人广固哭如雷，肯任长安住不回。想是齐秦人共语，不知胡羯自南来。"
"咏史 刘道规","宋末元初","陈普","荆州一席不肯取，晋鼎百年宁忍移。不死卢循函首日，忍看张伟授罂时。"
"咏史 吕蒙","宋末元初","陈普","刘葛无成痛古今，白衣摇橹阱何深。吕蒙公瑾俱无禄，汉室犹关造化心。"
"咏史 孙权","宋末元初","陈普","不信张昭未是奇，贼来送死又何疑。一生谄事欺孤操，操死犹臣不十丕。"
"咏史 朱文公","宋末元初","陈普","九野寒威闭六阴，一川风月伴瑶琴。鼓楼岩下人如玉，说与渔郎仔细寻。"
"咏史 江统","宋末元初","陈普","卞庄已睨斗于菟，荛论方规逐五胡。莫把乱华罪夷狄，鲜卑臣节过猗卢。"
"咏史 其二 羊祜","宋末元初","陈普","尺鲤何曾到贾充，太阿曾拟血王戎。泪痕不到沉碑上，似为苞苴走路中。"
"咏史 其一 羊祜","宋末元初","陈普","群心争欲剸公闾，愁杀凌云醉老奴。缓带轻裘信潇洒，曾知晋事已如吴。"
"咏史 其三 羊祜","宋末元初","陈普","吕蒙江上橹犹羞，曹操徐州血尚留。千古渭滨并岘首，泪痕不逐谷陵收。"
"咏史 其一 阮籍","宋末元初","陈普","中道难行古已然，东边扶起又西边。一般等是墟人国，莫道三君与七贤。"
"咏史 其二 阮籍","宋末元初","陈普","截发哀号孽妇前，晋家无地亦无天。当时阮籍丘中骨，掷向黄河尚带膻。"
"咏史 何无忌","宋末元初","陈普","怀恩马柳志何卑，挟恨东堂德愈衰。犹有豫章苏武节，不惭京口协谋时。"
"咏史 何晏","宋末元初","陈普","罗襦帝子本同生，故把玄谈乱浊清。粉面青蝇麾不去，到头白黑自分明。"
"咏史 其二 何曾","宋末元初","陈普","家国儿曹付五胡，奉身恨不及齐奴。君王但说平生事，政为诸公昧远图。"
"咏史 其四 张华","宋末元初","陈普","满耳羊车若不知，聋人何怪履危机。中台星拆浑閒事，哭杀旄头彗紫微。"
"咏史 其二 张华","宋末元初","陈普","应是诸公爱阮咸，所天亦把付清谈。张林若责金墉后，当日张华死更甘。"
"咏史 其一 张华","宋末元初","陈普","孙皓泥头入洛阳，后庭夺目万红妆。铜驼北去还西徙，不怨荀冯怨杜张。"
"咏史 其三 张华","宋末元初","陈普","孟观孙秀尚同寅，足了优游卒岁身。牛斗豫章才尺五，中台何事不关人。"
"咏史 张翰","宋末元初","陈普","晋家事势若崩河，忘却吴松好月波。莫把李膺誇二陆，思鲈羡鹤不曾多。"
"咏史 其一 杜预","宋末元初","陈普","晋武良心独未亡，娼家渎礼自多妨。洛中冠盖无多日，元凯春秋亦短长。"
"咏史 其二 杜预","宋末元初","陈普","旄头两度茀钩陈，黄色频年斗孟春。长历春秋两高阁，东南填淤正肥民。"
"咏史 杨太后","宋末元初","陈普","丑短妍长熟用心，国家持换郭槐金。一门姊妹同倾晋，饿死犹轻罪更深。"
"咏史 杨修","宋末元初","陈普","簏中是绢不能知，妄把聪明察色丝。五等人伦皆扫地，多文好学欲何为。"
"咏史 杨珧","宋末元初","陈普","涂山千载又关雎，几世天家共玉舆。不友凤凰池上客，全宗安用石函书。"
"咏史 苏东坡","宋末元初","陈普","方朔优旃岂舜徒，南来谩喜落苍梧。天津醉里乾坤眼，只见双程不见苏。"
"咏史 其一 陆机","宋末元初","陈普","千里莼羹七里尸，两般滋味岂难知。建春不幸成繻葛，割尽流苏定此时。"
"咏史 其二 陆机","宋末元初","陈普","须信雕虫不用工，至今天地不相容。君看奕叶东吴陆，转作词章便覆宗。"
"咏史 周处","宋末元初","陈普","白额长蛇已就戡，不知贾郭更难堪。东吴陆喜乡先辈，五等还应有第三。"
"咏史 周瑜","宋末元初","陈普","乌林侥倖数帆风，便傍吴船向蜀中。刘葛关张无寸土，肯容公瑾擅江东。"
"咏史 庞士元","宋末元初","陈普","放虎山林计已非，蛟龙云雨意犹迟。士元骥足思腾踏，盍在刘琮不告时。"
"咏史 房玄龄","宋末元初","陈普","周公制礼凤凰鸣，渠肯抽戈指建成。李绩牛山犹雨露，玄龄夜气失澄清。"
"咏史 其四 明帝","宋末元初","陈普","高堂光禄心刘向，未托孤前亦已知。争奈九龙规太大，不堪浅薄武皇基。"
"咏史 其三 明帝","宋末元初","陈普","咸通昏主如桀纣，青龙英君翻不如。关雎螽斯浑未识，鹊巢那得不鸠居。"
"咏史 其二 明帝","宋末元初","陈普","大和空国逐浮虚，曾为苍生一扫除。历数未容奸宄得，收曹卷马二中书。"
"咏史 其一 明帝","宋末元初","陈普","柳谷川西示讨曹，摩波井底见芳髦。藩垣屏翰无方尺，何用凌霄百丈高。"
"咏史 枣祗","宋末元初","陈普","千里无烟已十年，一朝许洛翠秧田。乾坤渠肯容曹操，聊为苍生解倒悬。"
"咏史 法正","宋末元初","陈普","崎岖放虎事方新，喜怒平生便见真。谁是孔明西道主，敢将东客罪西人。"
"咏史 苻坚","宋末元初","陈普","甲申乙酉是明朝，趣死骄氐气欲飘。一寸菰蒲长一丈，无人知是宋人苗。"
"咏史 苻登","宋末元初","陈普","南安怒气塞长安，羌运如氐泪暗潸。舍却存亡论理义，江东不似马毛山。"
"咏史 范粲","宋末元初","陈普","半生脚不踏晋土，有翼还须飞上天。好遣竹林诸放达，谈庄说老寝车前。"
"咏史 侯景","宋末元初","陈普","曹操桓温不自持，跛侯面上雨淋漓。奸人何事乾坤里，一日雷霆十二时。"
"咏史 其一 姜维","宋末元初","陈普","国小民劳事已非，城狐不斩愈危机。却屯已可擒钟会，邓艾无翎独解飞。"
"咏史 其二 姜维","宋末元初","陈普","无德那堪力不任，重关如掌寇戎深。幽冥不系枭钟会，犹有区区一片心。"
"咏史 宪宗","宋末元初","陈普","韩愈南投瘴海波，元和天子老中讹。檀檐金墄犹堪笑，愿作重来赴火蛾。"
"咏史 柳家婢","宋末元初","陈普","过了秦灰汉又唐，衣冠谁不是牙郎。河东柳氏何师法，奴婢犹知蹈大方。"
"咏史 祖逖","宋末元初","陈普","马牛风自不相谋，异体安知蝮螫头。北伐不令持寸铁，楫声空震大江流。"
"咏史 其四 荀彧","宋末元初","陈普","河岱诸人无一贤，鄄城战格与云连。云长翼德如文若，玄德翱翔早十年。"
"咏史 其二 荀彧","宋末元初","陈普","河济太山犹是汉，匆匆把作贼关中。久知天下无刘氏，不料人间有孔融。"
"咏史 其一 荀彧","宋末元初","陈普","乱离拣得一枝栖，得道争知却是迷。曹操若逢诸葛亮，暮年当作汉征西。"
"咏史 其三 荀彧","宋末元初","陈普","谁作留侯帷幄中，杀贤可独罪曹公。拂衣慷慨无文举，添得杨彪伴孔融。"
"咏史 其一 费祎","宋末元初","陈普","渭南营里夜眠迟，汉寿屯中醉里棋。亡蜀似缘才太给，不关越次用陈祇。"
"咏史 其二 费祎","宋末元初","陈普","木牛流汗上青天，汉火明知不可然。谁识连峰攒剑戟，正虞天啬孔明年。"
"咏史 赵云","宋末元初","陈普","子龙一身都是胆，更有仁心并义肝。士劝渠能和益土，百惊不动是人安。"
"咏史 其二 钟会","宋末元初","陈普","诸葛风流尚未休，山川为斩邓钟头。至今青史忧吴蜀，莫把知人责夏侯。"
"咏史 其一 钟会","宋末元初","陈普","身在成都已孟津，霎时飞首过函秦。子房智勇裁如此，不悟诛秦灭项人。"
"咏史 唐太宗","宋末元初","陈普","文皇仁义播敷天，李氏无伦三百年。末路荒唐如炀帝，蜀江更起度辽船。"
"咏史 夏侯令女","宋末元初","陈普","诸公竞起灭彝伦，特立当年一女身。尽付轻尘栖弱草，便从正始断无人。"
"咏史 其二 夏侯玄","宋末元初","陈普","十家血染市朝红，更涨馀波及李丰。老子庄生真毒手，子元子上即而翁。"
"咏史 其一 夏侯玄","宋末元初","陈普","一日天诛正始馀，百年曹马两丘墟。景王似见铜驼祸，究极根源杀太初。"
"咏史 徐邈","宋末元初","陈普","东第山成乱亦成，长星映酒甚分明。分劳太保惟徐邈，谁道能言独许营。"
"咏史 其三 晋武帝","宋末元初","陈普","宫中掷戟又飞刀，谢玖兢兢命若毛。岂是君王轻社稷，天教炽业谢芳髦。"
"咏史 其一 晋武帝","宋末元初","陈普","杳杳羊车转掖庭，夕阳亭上北风腥。纷纷羔羯趋河洛，为见深宫竹叶青。"
"咏史 其二 晋武帝","宋末元初","陈普","斥出维垣令太师，尽留群小凤凰池。争知暗里牵裾子，元是屠家揣肉儿。"
"咏史 桓范","宋末元初","陈普","和血淆骸赤洛阳，绮疏应共枕红妆。乾坤无地容何邓，何必舁尸赴许昌。"
"咏史 殷浩","宋末元初","陈普","王濛谢尚不堪论，庾翼桓温亦浪言。两晋士风真可笑，尽将管葛许深源。"
"咏史 其八 诸葛孔明","宋末元初","陈普","面黑头黄味似饴，孔明伐贼妾蚕机。生前桑柘八百树，死后甘棠四十围。"
"咏史 其七 诸葛孔明","宋末元初","陈普","轲死无传直至今，孔明曾一正人心。拔刀斫石今犹愤，何况当年感激深。"
"咏史 其六 诸葛孔明","宋末元初","陈普","飞羽凋零又秭归，卯金馀息孔明知。春秋两字诛千古，不用当年磔操丕。"
"咏史 其五 诸葛孔明","宋末元初","陈普","郭淮岂得为许历，曹献敢言如亚夫。祁山再见伐崇旅，凤鸟不来嗟已夫。"
"咏史 其四 诸葛孔明","宋末元初","陈普","关羽不能当一面，魏延何敢比淮阴。流星只缓身徂落，一木终能作邓林。"
"咏史 其三 诸葛孔明","宋末元初","陈普","苍苍石穴五百里，炎热寒凉一汉家。绛灌萧韩同故道，关张不共出褒斜。"
"咏史 其二 诸葛孔明","宋末元初","陈普","褒斜邸阁可一饭，河渭安流漕九州。天乎马谡又霖雨，倍费心思作木牛。"
"咏史 其一 诸葛孔明","宋末元初","陈普","不凭潼华驱曹马，试出褒斜馘合双。深念永安枕前语，横行河洛又临江。"
"咏史 诸葛诞","宋末元初","陈普","义旗照日映淮流，不为曹孤为夏侯。麾下诸君底心性，海中五百又扬州。"
"咏史 贾诩","宋末元初","陈普","崩奔尧后一孤儿，蹠狗成群共肆欺。贾诩未投曹操日，自为汉贼已多时。"
"咏史 陶侃","宋末元初","陈普","苏峻鲸奔正可忧，翻令王室备荆州。五陵松柏无遗种，谩为桓温拾竹头。"
"咏史 陶潜","宋末元初","陈普","谢瞻屋里立篱墙，似水弘微粪也尝。康乐始兴门户尽，聿脩祖德独柴桑。"
"咏史 顾和","宋末元初","陈普","唤起鲸鲵满北州，过江仍复漏吞舟。一时共爱恢恢网，不悟三纲乱不收。"
"咏史 顾荣","宋末元初","陈普","石勒王弥尚未昌，东南先有顾丹阳。顾荣持易淳于首，未必江东只许长。"
"咏史 高欢","宋末元初","陈普","段韶谷刹千金铸，彭乐丁公七宝装。虎子得来成底事，何如抱犊卧云岗。"
"咏史 高堂隆","宋末元初","陈普","负土衣冠乱满园，不知曹德是轩辕。土山白尽忠臣发，何似初来莫妄言。"
"咏史 其二 曹丕","宋末元初","陈普","侏儒一节足亡身，衰绖三年笑杀人。不逐猇亭天子便，龙舟何用到江滨。"
"咏史 其三 曹丕","宋末元初","陈普","鹊搆觚棱偶似诗，鸡栖庭树已当时。公车坐使诸侯急，却是奸人篡夺资。"
"咏史 其四 曹丕","宋末元初","陈普","春华建安曹子建，秋实西京张释之。父事邢颙奴七子，黄初便作万年期。"
"咏史 其二 曹爽","宋末元初","陈普","四聪八达免官时，仲达含香拜玉墀。二鬼不来同壑谷，未愁寡妇与孤儿。"
"咏史 其一 曹爽","宋末元初","陈普","眼中鸾凤悉豺枭，一日翩翩忽满朝。死近天教为吕禄，罪深地不著良宵。"
"咏史 其七 曹操","宋末元初","陈普","英姿萧飒发硎刀，除却无君事事高。孟德文王能几许，只争谦退与矜豪。"
"咏史 其六 曹操","宋末元初","陈普","迁都避宇岂男儿，子翼私行更可悲。四顾次且天狱里，蚤如仲达卤城时。"
"咏史 其五 曹操","宋末元初","陈普","刘备孙权岂可忘，南来举趾遽扬扬。刘琮脱用王威计，送死何须到武昌。"
"咏史 其四 曹操","宋末元初","陈普","濮阳火里又潼关，几度鲸牙虎口间。铜雀台前闲极目，惊魂犹绕白狼山。"
"咏史 其三 曹操","宋末元初","陈普","无限英雄睨许都，到头倖免岂天乎。平生邂逅都经念，曾识篁中许贡奴。"
"咏史 其二 曹操","宋末元初","陈普","扬旌北向顾南州，牧马东行向北愁。乱世奸雄还自叹，景升直与本初谋。"
"咏史 其一 曹操","宋末元初","陈普","横槊南来气吐霓，北归裁得景升儿。谁言孟德乌林日，全似本初官渡时。"
"咏史 其二 梁武帝","宋末元初","陈普","戒舍工夫老未圆，百双鸡子送残年。一生般若成何事，赢得江头载荻船。"
"咏史 嵇绍","宋末元初","陈普","佞舌如簧乱孝思，竹林人物固猖披。御衣烱烱嵇生血，不似王生泪著枝。"
"咏史 嵇康","宋末元初","陈普","铜驼荆棘夜深深，尚想清谈撼竹林。南渡百年无雅乐，当年犹惜广陵音。"
"咏史 其六 谢安","宋末元初","陈普","封胡羯末皎琳琅，岁久浑无忆洛阳。江左家居照江水，谢安元为宋齐梁。"
"咏史 其五 谢安","宋末元初","陈普","安石深源不共朝，共嫌俎豆不逍遥。无边赤子皆延颈，掩口胡卢独李辽。"
"咏史 其八 谢安","宋末元初","陈普","宣元社稷等沉沦，不了昌明道子身。夺得桓苻二贼手，付与赵牙张贵人。"
"咏史 其七 谢安","宋末元初","陈普","何国严刑禁老庄，有人拔剑斩韦郎。氐羌本自无天运，为有人心得暂狂。"
"咏史 其三 谢安","宋末元初","陈普","临安猿鹤共清吟，犹作投机叩齿音。商鞅禹文无辨别，冶城数语是何心。"
"咏史 其二 谢安","宋末元初","陈普","军中如意挥诸将，依约东山啸咏兄。不遣君王湛酒色，市朝犹足肆王甥。"
"咏史 其十 谢安","宋末元初","陈普","夷甫登朝日月昏，争知安石亦深源。当时赤子何无禄，直自高曾误到孙。"
"咏史 其四 谢安","宋末元初","陈普","苻氏无良妄自尊，鲜卑羌竖正鲸吞。到头棋酒消磨晋，莫道桓冲果失言。"
"咏史 其一 谢安","宋末元初","陈普","地陷天倾不废棋，谢安阮籍好同时。江东残局危亡势，似太元初尚可为。"
"咏史 韩愈","宋末元初","陈普","杨墨蛇龙本一区，大颠便是恶溪鱼。退之也是无操守，一贬便陈封禅书。"
"咏史 鲁肃","宋末元初","陈普","龙虎鹓雏总可人，当阳倾盖便兰金。荆州尺寸都相付，始是当年子敬心。"
"咏史 窦氏二女","宋末元初","陈普","冰霜不肯受尘埃，携手同糜百丈崖。熊掌嚼来似鸡肋，问君何事苦关怀。"
"咏史 其九 蜀先主","宋末元初","陈普","少年白帝死如生，但为云长也自荣。龙虎已分南北路，英雄无计与年争。"
"咏史 其十一 蜀先主","宋末元初","陈普","西行不与本心符，西负刘璋东负吴。汉业此时如累卵，天公先与杀周瑜。"
"咏史 其七 蜀先主","宋末元初","陈普","养虎荆州岁欲阑，一家豚犬不胜安。振振公族麟之角，妄作山林猛兽看。"
"咏史 其三 蜀先主","宋末元初","陈普","北投南走若穷猿，极目苍梧欲断魂。如许英雄不成事，止缘的是靖王孙。"
"咏史 其五 蜀先主","宋末元初","陈普","袁涣当年死亦甘，云长平昔竟何贪。刘巴项领刚如铁，也用随群拜武担。"
"咏史 其一 蜀先主","宋末元初","陈普","两得徐州不自由，中原应不恋炎刘。孙曹袁吕非蟊贼，五采龙文在益州。"
"咏史 其十 蜀先主","宋末元初","陈普","平生信义满乾坤，曾吊诸侯未返魂。吕布来时枭送洛，不应投许又投袁。"
"咏史 其二 蜀先主","宋末元初","陈普","白头上峓历群蛮，展转亡张又失关。取得益州竟何益，不如卖履看人间。"
"咏史 其八 蜀先主","宋末元初","陈普","如流岁月几沾襟，侍立霜严剧苦心。说与刘璋无怨怒，有人驱虎入山林。"
"咏史 其六 蜀先主","宋末元初","陈普","荆楚留连似失时，涪城欢饮类狐疑。军中刘晔誇言语，岂识英雄为义迟。"
"咏史 其四 蜀先主","宋末元初","陈普","徐元直去马超来，顾惜三纲又爱才。道御英雄无不可，豫州翻向益州来。"
"咏史 慕容垂","宋末元初","陈普","国亡家破此心全，氐与鲜卑两付天。王猛开心似诸葛，风云无望白头年。"
"咏史 其一 慕容恪","宋末元初","陈普","霜雹风沙杂乱飞，段龛城下见春归。时来但处周公位，历举华人百世希。"
"咏史 其三 慕容恪","宋末元初","陈普","一听芭蕉叶上寒，鼻头倍益旧时酸。河清未遇三千岁，水手犹轻十八滩。"
"咏史 其四 慕容恪","宋末元初","陈普","傅说济川空道在，彦方贩鬻叹时难。年来惟有樽空虑，一任滔滔溉倒澜。"
"咏史 颜杲卿","宋末元初","陈普","骊宫歌笑入青云，曾识常山有战尘。忠骨已澌馀发在，因人得见梦中身。"
"咏史 魏徵","宋末元初","陈普","东宫无德倚仪刑，又似当年傅建成。可笑郑公如百舌，春前夏后两般声。"
"孟子 一暴十寒","宋末元初","陈普","一粒微阳稍兆和，严凝莫奈雪霜多。天人胜负为消长，造物其如所息何。"
"孟子 人不可以无耻","宋末元初","陈普","耻字在人为甚大，根心羞恶不容无。所存所失分岐路，为蹠为尧遂两途。"
"孟子 大丈夫","宋末元初","陈普","玉食珍羞不谓荣，箪瓢陋巷岂为贫。亭亭当当无偏倚，宇宙纲常任自身。"
"孟子 大成","宋末元初","陈普","任与清和犹是器，偏于所执不相通。大成之德该全体，万理同归一贯中。"
"孟子 子路喜闻过","宋末元初","陈普","讳疾之人每忌医，夫谁有过喜人规。仲由勇义能如此，令闻无穷百世师。"
"孟子 不动心","宋末元初","陈普","见道分明了不疑，气常无暴志常持。确乎理气为标准，变故艰危岂足移。"
"孟子 不愧不怍","宋末元初","陈普","己私净尽复何为，触处逢原与理随。心广体胖无所累，浩然之气未尝亏。"
"孟子 不遇鲁侯","宋末元初","陈普","齐梁旧事惯常陈，道运湮微且莫伸。便使臧仓无阻间，鲁侯未是有为人。"
"孟子 为贫而仕","宋末元初","陈普","君子入官须事道，仕而非道似非常。抱关击柝虽卑贱，职分终然不可忘。"
"孟子 井未及泉","宋末元初","陈普","井深九仞已劳功，未及于泉等是空。学问垂成还自弃，有为何异不为同。"
"孟子 仁者人也","宋末元初","陈普","真精二者合而凝，形气中涵太极真。道即是身身即道，从来道外本无身。"
"孟子 仁者无敌","宋末元初","陈普","仁人所在人心萃，鱼爵丛渊固自归。天命到头还不外，东征西怨岂容违。"
"孟子 仁熟","宋末元初","陈普","虽然仁道系心根，熟处工夫在所存。惟是日新常不息，取之左右自逢原。"
"孟子 今乐古乐","宋末元初","陈普","韶濩无声郑卫淫，纪纲条理杳难寻。虽然古乐非今乐，又与民同无古今。"
"孟子 公孙衍张仪","宋末元初","陈普","虎狼纵暴互奔驰，狐魅纷纭擅肆欺。三二百年天地里，十棚木偶弄婴儿。"
"孟子 天民","宋末元初","陈普","皇天赋予各成形，万理兼该备自身。所谓天民非有别，能全所赋以为人。"
"孟子 天吏","宋末元初","陈普","生杀存亡我敢专，德刑予夺出诸天。曰天所命惟其理，夫岂谆谆告语然。"
"孟子 天位","宋末元初","陈普","天位待贤良有以，理天之物治天民。近来职掌归西邸，不是朋亲即富人。"
"孟子 天爵","宋末元初","陈普","利名物外奚必用，至贵无亏备自身。舍己从人徒取贱，到头还自丧其真。"
"孟子 天爵","宋末元初","陈普","天爵在人非我有，重轻取予系于人。要知良贵人难夺，德义尊荣本自身。"
"孟子 巨室","宋末元初","陈普","豮豕之牙须有道，执牛之尾岂良图。乱臣贼子乾坤里，天地人心未必无。"
"孟子 心官则思","宋末元初","陈普","心严内主役群形，百体钦承顺令行。若失所思随欲动，反为形役自纷争。"
"孟子 文公三年之丧","宋末元初","陈普","性善之言一动心，至诚恻怛出天真。纷纷狗彘乾坤里，独有居庐啜粥人。"
"孟子 牛山","宋末元初","陈普","气化流行出一元，生生之理自天根。倘无斤斧牛羊累，触处均沾雨露恩。"
"孟子 王政","宋末元初","陈普","分地因天各有宜，财成辅相只当为。相忘禄产沾濡重，皞皞浑浑自不知。"
"孟子 王道劝齐王","宋末元初","陈普","列国分争几百年，人心天命不其然。俗儒槩执春秋义，何忍斯民久倒悬。"
"孟子 王霸","宋末元初","陈普","德诚已有奚容力，假伪非由力莫为。若使桓文居万里，不知功效竟何施。"
"孟子 乍见入井","宋末元初","陈普","乍见无从那处生，非思非勉出天真。苟无物欲相攻夺，人性如何有不仁。"
"孟子 圣人人伦之至","宋末元初","陈普","圆头方腹一皆人，尧舜元非凤与麟。道德文章光万世，看来只是尽人伦。"
"孟子 正命","宋末元初","陈普","脩身尽道素无愆，变故之来出自天。比死见刳申子死，亦皆义理所当然。"
"孟子 生之谓性","宋末元初","陈普","理气虽然不可无，形而上下有精粗。槩将动作名为性，天地同为牛马区。"
"孟子 生忧患死安乐","宋末元初","陈普","路向平夷多折轴，或因危阻遂安全。吉凶岂必皆由命，畏玩之中各有天。"
"孟子 夷之","宋末元初","陈普","厚葬非徒识所先，分明至爱自心根。怃然一悟奚从发，为有良知尚未昏。"
"孟子 存心养性","宋末元初","陈普","心体能存无走作，油然义理自中生。更无物欲相攻伐，萌檗欣欣竞向荣。"
"孟子 尧舜之道孝悌","宋末元初","陈普","尧舜巍巍道极隆，岂徒行止疾徐中。事亲敬长根天性，愚智由来一本同。"
"孟子 尧舜之道陈王","宋末元初","陈普","自贼其君固不恭，责难陈善乃为忠。要知尧舜夫何道，只在常言仁义中。"
"孟子 尽心知性","宋末元初","陈普","心具良知所性根，若非穷理亦能昏。心须物格无馀蕴，藩蔽开除本体存。"
"孟子 当务为急","宋末元初","陈普","道之所贵通全体，何暇区区旋较量。惟是纲维无所作，千条万目自分张。"
"孟子 有庳","宋末元初","陈普","弟兄小忍与堪怜，公义私情获两全。管叔若教封有庳，如凶凶罪岂无偏。"
"孟子 百里奚","宋末元初","陈普","贫来刍牧竟何疑，只是要秦一事非。爵禄无心殊已久，谁能白首恋轻肥。"
"孟子 自得","宋末元初","陈普","勿助勿忘随所事，潜心积虑孰加功。待须默识心融后，左右逢原触处通。"
"孟子 自暴自弃","宋末元初","陈普","所性自来非不善，居参豚犬岂人情。昭昭日月明如镜，瞑目甘心冒昧行。"
"孟子 行所无事","宋末元初","陈普","天理须殊本自然，自然天道合无天。一毫小智生穿凿，所性之真已弗全。"
"孟子 许行","宋末元初","陈普","治国兼耕岂理欤，阴谋乱政肆崎岖。仲尼若使为司寇，许子难逃两观诛。"
"孟子 齐人妻妾","宋末元初","陈普","箪瓢门柝不堪贫，奴婢甘心自屈身。驷马高车光郡国，看来等是乞墦人。"
"孟子 忧忧喜喜","宋末元初","陈普","骨肉真情出不期，捐阶盖井我何知。风埃满目閒来往，天性曾无一点疵。"
"孟子 时雨之教","宋末元初","陈普","善教惟迎欲发机，神方启沃妙乎时。沛然化境无留滞，弄月吟风自不知。"
"孟子 杞柳","宋末元初","陈普","梓漆椅桐质本奇，用而为器始皆宜。倘令杞柳非柔顺，未必杯棬可得为。"
"孟子 求放心","宋末元初","陈普","放豚无迹竞西奔，著意追求孰用功。惟必操存能主敬，依然不离这腔中。"
"孟子 私淑","宋末元初","陈普","百有馀年泽未穷，寒潭秋月寸心同。尼山想像人如玉，夜半相逢梦寐中。"
"孟子 良知良能","宋末元初","陈普","孩提亲长根天性，尧舜由来共一初。情欲既趋天者灭，反疑性恶复何如。"
"孟子 赤子之心","宋末元初","陈普","真淳未凿本诸天，饮食啼号所性然。情欲不生无外诱，圣人之质自浑全。"
"孟子 具体而微","宋末元初","陈普","道体本来无限量，其间细大竞差殊。只争思勉些微累，意必之心未绝无。"
"孟子 周公之过","宋末元初","陈普","过血乖离惨极刑，人情天理岂其真。天心处置非无意，故把瑕疵累圣人。"
"孟子 夜气","宋末元初","陈普","气无所帅任崩奔，东骛西驰利欲昏。人事才停机械息，天心无间本真存。"
"孟子 孟子见梁惠王","宋末元初","陈普","道气凄凉七百年，招贤一举独非天。当场礼义难分别，回首空山重惘然。"
"孟子 孟子去齐","宋末元初","陈普","女乐之行恨未忘，时人又为去齐伤。圣贤出处常如此，道运终天孰主张。"
"孟子 孟子好辩","宋末元初","陈普","禽兽纵横鬼魅多，人间岐路总差讹。当时缄口终无语，天理民彝竟若何。"
"孟子 尚友","宋末元初","陈普","贤圣虽亡心不死，诗书所在即其人。大人取友无今古，天地中间一性真。"
"孟子 性善","宋末元初","陈普","异论纵横害已深，一言性善发天心。民彝物则依然定，多少纲常起兽禽。"
"孟子 放太甲","宋末元初","陈普","未道鸣条作网罗，近来亳邑转偏颇。嗣君可到先王墓，为问南巢事若何。"
"孟子 易地皆然","宋末元初","陈普","今古无过只一中，随时适变不相通。圣贤心术无偏倚，事业虽殊道则同。"
"孟子 枉尺直寻","宋末元初","陈普","计利无非患得心，谁能枉己直于人。既甘隐忍无羞恶，气馁如何更复伸。"
"孟子 知言","宋末元初","陈普","识见超然地位高，人言情伪察秋毫。一些疾病生心腹，明鉴当台不可逃。"
"孟子 终身之忧","宋末元初","陈普","冠屦昂昂数尺躯，圣贤无我意何殊。伊人德业光天地，在我宁甘食粟夫。"
"孟子 终身慕父母","宋末元初","陈普","外物安能乱本真，终天眷慕受恩深。大人所在元无坏，不失初来赤子心。"
"孟子 舍生取义","宋末元初","陈普","义在甘心自杀身，人情天理此为真。谁能出段乾坤里，长作偷生负罪人。"
"孟子 诡遇获禽","宋末元初","陈普","诡遇背驰先自失，丘陵之获亦何为。彼哉舍己徇于物，所得安能直所遗。"
"孟子 养小失小","宋末元初","陈普","为尧为舜配三才，功用都从此处来。颠倒反为饥渴想，迷轻失重亦堪哀。"
"孟子 养心寡欲","宋末元初","陈普","心体自然安用养，多因迷欲易成昏。但能寡欲无私累，本体清明理自存。"
"孟子 养气","宋末元初","陈普","养气元来甚可为，只须身与理相随。待今自反俱无歉，直是工夫效验时。"
"孟子 养志","宋末元初","陈普","世俗养亲惟口体，谁能养志若曾参。至诚顺适无违昲，为是心其父母心。"
"孟子 思诚","宋末元初","陈普","气形与理一齐生，诚妄相须两并行。须是本心无走失，所存熟后自能诚。"
"孟子 禹汤文武周公","宋末元初","陈普","千圣相承惟道一，忧勤惕厉意尤深。至诚之理元无息，有息良非天地心。"
"孟子 要汤","宋末元初","陈普","畎亩一身尧舜乐，幡然尧舜在君民。别无鼎俎要汤具，为有华勋道在身。"
"孟子 贵贵尊贤","宋末元初","陈普","贵贵如天礼极隆，无人更识下贤风。岂知坤位居乾上，天地之交泰道通。"
"孟子 闻知","宋末元初","陈普","神知不在见知闻，气化流行一本存。轲后谁言无复有，遗歌依旧起龙门。"
"孟子 食色性也","宋末元初","陈普","食色虽然人固有，原于形气所由根。苟徒即此名为性，太极之真已弗存。"
"孟子 格非","宋末元初","陈普","纠缪绳愆皆末务，徒劳事事与之争。非心格尽常于道，本正源澄万派清。"
"孟子 浩然","宋末元初","陈普","至刚至大莫能言，宇宙天人总一般。须是意诚心正日，本来体段始堪观。"
"孟子 猎较","宋末元初","陈普","道体从宜无害义，不容外物独违时。未能槁食并泉饮，咽李哇鹅岂可为。"
"孟子 善信美大","宋末元初","陈普","善得于心皆实有，本根植立已无亏。美而且大并神圣，熟后工夫出不期。"
"孟子 湍水","宋末元初","陈普","湍水萦回随所决，亦须顺道乃从流。若非所性元趋下，料可东西决得不。"
"孟子 禅继","宋末元初","陈普","处变安常两不同，圣心天地与为公。要知授受精微处，不问亲疏共一中。"
"孟子 舜大孝","宋末元初","陈普","暮雨梧山泪满襟，皇天珍重意尤深。一时瞽瞍烝烝乂，万古人间慈孝心。"
"孟子 践形","宋末元初","陈普","理苟非形何以具，有形有象即其郛。非能尽性充乎体，空守人间血肉躯。"
"武夷一曲","宋末元初","陈普","虹桥一断几千龄，亲手文公再造成。何事游人尚迷路，乱寻无楫渡船撑。"
"姚国秀十咏 其七 小山","宋末元初","陈普","平生一丘愿，不忘岳连姿。若求静寿意，一篑有馀师。"
"姚国秀十咏 其一 东塾","宋末元初","陈普","濂溪义安取，新郑与新丰。所以东塾子，拳拳东塾翁。"
"姚国秀十咏 其三 玉女峰","宋末元初","陈普","道心苦难足，造物冷看人。铁汉未成就，遗渠妍笑颦。"
"姚国秀十咏 其四 勒马山","宋末元初","陈普","六合横驰骛，道人门不开。回头顾明命，鞭辟入身来。"
"姚国秀十咏 其十 梅窗","宋末元初","陈普","年年佩温故，先入一枝来。岁寒吾与女，欲别重徘徊。"
"姚国秀十咏 其九 菱塘","宋末元初","陈普","廉隅集谣咏，举世尚和光。平生憎老子，蓄雨肥菱塘。"
"姚国秀十咏 其二 溪庄","宋末元初","陈普","畴昔何来此，青山与白鸥。絮飞春不去，潮返月频留。"
"爱日 其二","宋末元初","陈普","一寸光阴直万钱，况兼妙质与崇年。睡魔懒祟俱驱去，要与窗驹斗着鞭。"
"爱日 其一","宋末元初","陈普","绝妙茅斋对竹林，少年日月直千金。殷勤好与此君约，不许空移一寸阴。"
"读史 其一","宋末元初","陈普","王莽当年似姬旦，炀皇前日肖曾参。担囊揭箧何须逐，盗贼谁无仁义心。"
"读史 其八","宋末元初","陈普","晏婴白日为谗贼，吾道何用尤臧仓。啜粥倚庐深墨面，天地不遣君齐梁。"
"读史 其七","宋末元初","陈普","不是二颜张许辈，故将躯命委沙尘。天生熊掌真滋味，自美自甘难告人。"
"读史 其六","宋末元初","陈普","祝网三驱百圣同，仲尼无语孟牵弓。雷霆日月谁能避，肯向门前著大虫。"
"读史 其五","宋末元初","陈普","天踰铁勒偏无夜，地到扶桑更有人。民首自黔心自白，诗书万古不忧秦。"
"读史 其四","宋末元初","陈普","马六尾五四代士，葱寸肉方千世心。浮云转眼百千态，惟有性情无古今。"
"读史 其三","宋末元初","陈普","董卓犹知用荀爽，蔡京也解召杨时。善人寿命如松柏，自有神明好护持。"
"读史 其二","宋末元初","陈普","王敦自叹非盛德，国忠自言无令名。狐死不知正丘首，人伦都尽虎狼行。"
"高宗帖","宋末元初","陈普","寝苫枕干子，有暇绾秋蛇。仁人不忍见，俗子持相誇。"
"偶占","宋末元初","陈普","水边侧耳翠萄叶，陂下销魂金步摇。何以浔阳北窗下，白云伴宿听翛翛。"
"隐屏","宋末元初","陈普","排云抵雨立虚空，端正方严万壑中。好去明堂充宁倚，不应留此伴仙翁。"
"屡省乃成 其一","宋末元初","陈普","务本工夫在日新，悠悠莫自老青春。课功覈实惟时敏，德业何难辈古人。"
"屡省乃成 其二","宋末元初","陈普","诗书总学本无难，年少心身莫暂閒。尺寸之功当记取，将来百仞作高山。"
"程氏馆灯下白菊花","宋末元初","陈普","灯前一阵玉胡蝶，火急教人网取看。乃是径中白甘菊，主人移入伴清寒。"
"路中救小鱼","宋末元初","陈普","道逢涸辙一穷鱼，气息如丝沫尚濡。未得相携沧海去，蛙池共活谅中孚。"
"愿月得雨兼旬秋晹人望已切再和前韵 其五","宋末元初","陈普","播谷栽桑复执麻，全凭雨露作人家。世间惟有心须霁，一片浮云不可遮。"
"愿月得雨兼旬秋晹人望已切再和前韵 其四","宋末元初","陈普","须识光风霁月心，爱君忧国虑民深。江南一夜千仓廪，再拜双眸重照临。"
"愿月得雨兼旬秋晹人望已切再和前韵 其六","宋末元初","陈普","得意如心即胜游，不妨对雨作遨头。穷櫩岂暇贤明月，举室寒衾喜有秋。"
"愿月得雨兼旬秋晹人望已切再和前韵 其三","宋末元初","陈普","时雨光风总是吟，忧欢元不系晴阴。醍醐未用踰玄酒，中节何须论浅深。"
"愿月得雨兼旬秋晹人望已切再和前韵 其一","宋末元初","陈普","踰浃秋晹已望云，芭蕉一夜慰愁人。阴阳各有时中处，不可相无似两轮。"
"愿月得雨兼旬秋晹人望已切再和前韵 其二","宋末元初","陈普","雨我公田及我私，几多风月入肝脾。天心亦似尧心细，一日之中有隩夷。"
"山中","宋末元初","陈普","便是人间一洞天，堕樵煮茗昼腾烟。深春笋蕨千钟禄，落日渔樵三岛仙。一脉甘泉生白石，数竿修竹对青毡。天关九府高无路，莫助椒芹献小鲜。"
"长夏竹中 其二","宋末元初","陈普","暑威赫赫甑寰区，绕屋琅玕足自娱。四面尘埃浑不受，一年炎热竟成无。绝稀人迹天同处，阅尽诗书日未晡。为惜分阴故来此，时人疑是七贤徒。"
"长夏竹中 其一","宋末元初","陈普","四围碧玉绕盘河，六月此为安乐窝。且喜身心各清净，但愁岁月为消磨。洞门开辟元无锁，暑气羞惭自倒戈。只要人心明内外，红尘取此本无多。"
"东作","宋末元初","陈普","经纶一札急农功，骏发公私四海同。妇馌尚存豳国俗，耦耕不间楚乡风。乌犍纷乱烟云里，布谷焦劳风雨中。陇外辍耕相贺处，年来隳突绝西东。"
"次答姚考成留别","宋末元初","陈普","别后相逢各问年，依然绿发对华颠。閒云独占半间住，伴客那无一榻眠。酒为愁多全欠力，诗因料少未成联。却怜壁上留题句，时有閒情到月边。"
"自杭来有四圣观佛所言","宋末元初","陈普","浮杭江海备间关，金甲煌煌亦厚颜。一夕苍黄生病眼，百年丹碧照青湾。但闻兀朮声翻海，不谓罗延力拔山。琐琐废兴何足道，伤身空在暗香间。"
"行藏","宋末元初","陈普","四时昼夜有成姿，用舍行藏亦易知。祭器无周应独抱，儒冠有越莫空资。乱由径窦人皆笑，不出门庭鬼亦疑。千古常经川上水，莫将闲气动诗脾。"
"呈县尹 其二","宋末元初","陈普","富贵能无不俛眉，太玄久作覆瓿资。柴荆昼刻声何驶，芹草春风浪已披。似此深心宁为己，其如浅学谬蒙知。位无大小心惟一，已是当年吐哺时。"
"呈县尹 其一","宋末元初","陈普","生贤造物意何仁，一本从来只为民。择取易中五阳卦，要令到处四时春。黄扉紫闼终行志，碧水丹山且爱人。满县栽花祇悦目，桑麻雨露是公真。"
"怀古","宋末元初","陈普","世事悠悠一转头，断云荒草古今愁。青山北去黄河隔，白日西飞东水流。秦有金牛开剑阁，楚无熊虎割鸿沟。多情萧寺峰前月，几夜蛩声影半楼。"
"凭阑二首 其一","宋末元初","陈普","南浦路东西，佳人不可期。断云荒草渡，归鸟夕阳枝。心事十二曲，头颅太半丝。低徊问流水，去去复何之。"
"凭阑二首 其二","宋末元初","陈普","高豁乾坤眼，山晴缘雨收。夕阳流水绕，荒草白云浮。柳荫小溪侧，樵歌古渡头。凭虚发清啸，安得仲宣楼。"
"和友人惠诗","宋末元初","陈普","万事无非理数成，吾徒但向此研精。介鳞有分当咸若，麟凤何缘许瘦生。愧我诗书空盗窃，喜君学易有功程。相逢亦似非人力，十载昏花一日明。"
"和荼蘼","宋末元初","陈普","绿霜和雪揉为裁，消得玻瓈紫玉杯。扰扰开时违赏玩，匆匆落去谩迟回。颠迷蝶梦留蜗国，荏苒龙珠入蚌胎。急作招魂倾桂酒，尚馀半面在苍苔。"
"和清叟自勉","宋末元初","陈普","缉熙正学勿虚过，立志悠悠得几何。黄卷工夫当猛省，青春齿发莫蹉跎。笔头有燄由充养，镜面无尘在洗磨。六籍四书无释手，胸中治具看森罗。"
"和菜花 其二","宋末元初","陈普","华实根荄若个般，深知始解识咸酸。争春岂敢当红紫，贴地何能助碧丹。未说馀膏尤济用，最令中色直堪餐。洛阳个个知扬拨，此物却无人会看。"
"和菜花 其一","宋末元初","陈普","天公大似慰颜贫，二月满园瓜子金。不问异根仍异味，尽令同色亦同心。轮蹄见弃各有路，蜂蝶争趋亦若林。魏紫姚黄来课此，如闻太古篑桴音。"
"和黄云甫韵","宋末元初","陈普","志欲钻研探本原，圣言争柰远如天。爬沙愧我迟而钝，穿石输君敏且专。方识立身须广大，也知去道每轻儇。若将中正在正鹄，砥镞磨锋必入旃。"
"和答友人","宋末元初","陈普","万事云何只有吁，闲调经世月牙吾。要知剥复无非数，不定乾坤未用儒。莫问蹠非并舜是，但存房范与膺模。洗心□有义方易，閒气须教半点无。"
"夜坐","宋末元初","陈普","书债如山未有涯，幽怀耿耿夜眠迟。官无蝈氏蛙何横，天静狼星狗不知。谈易入神山鬼笑，端襟持镜玉蟾窥。悠悠窗下新功小，羞见凌空万玉姿。"
"学诗 其一","宋末元初","陈普","先知老嫩辨精粗，又识寒酸与富腴。要落前人旧窠臼，也须作我大规模。英豪好是不缘酒，妥帖岂须由撚须。最好尧夫击壤集，胸中閒气一毫无。"
"范雎蔡泽","宋末元初","陈普","战国诸公敝一言，磨喉砺舌乱乾坤。仪秦已作风霆过，范蔡方为河海翻。荣耀须臾空自喜，真淳毫发了无存。但怜三代遗孩稚，流血成河暗本原。"
"雨霁山皆秋色","宋末元初","陈普","一朝积雨豁然收，待我凝眸百尺楼。远远修眉明碧落，棱棱瘦骨出清秋。同姿远岸遥生霭，一意寒江亦露洲。此即化工无信息，天机衮衮不曾留。"
"柳絮","宋末元初","陈普","去迹来踪莫可寻，辱人头面与衣襟。若为虮虱虫蛆类，亦享轩窗庭户阴。六合中间不知数，两仪化育亦何心。手弹剑击皆迁怒，只待霜风响竹林。"
"秋日即事五首 其五","宋末元初","陈普","游丝闪闪挂虚檐，翔隼号寒华岳尖。白发束来閒点易，乌衣归去寂钩帘。三千客路飞枫叶，四五人家卖酒帘。鱼笛水寒江上晚，荒丛豆叶雨纤纤。"
"秋日即事五首 其四","宋末元初","陈普","书馀饮水枕长肱，四壁啼蛩诉不平。月色满窗诗骨冷，露华方枕梦魂清。西风岁岁长堤柳，流水朝朝沧海情。红叶山深无雁过，残砧几处捣愁声。"
"秋日即事五首 其三","宋末元初","陈普","二尺书檠对影居，西风吹雪上吟须。云边月色人千里，竹里秋声酒一壶。客思迩来红叶乱，雁声南去白云孤。季鹰自是知机者，一念莼鲈便到吴。"
"秋日即事五首 其二","宋末元初","陈普","玉露金茎晓发寒，秋风仍作去年看。蛩声疏雨长为客，雁影残蝉独倚阑。铁砚窗棂云影淡，丹枫溪曲水痕乾。西风曾与黄花约，拟掇繁英贳酒餐。"
"秋日即事五首 其一","宋末元初","陈普","夜床辗转恨明迟，晓发梳寒倚竹扉。树影纸窗风作色，蛩声壁罅月流辉。三杯白酒穷年客，满箧红尘隔岁衣。遥想白鸥江上路，蓼花枫叶雨霏霏。"
"贺岩上张商翁新居","宋末元初","陈普","商岭高风动帝皇，商岩清梦到君王。故将琴剑诗书室，结向烟霞水石旁。紫气遥知穿户牖，青松应不隔垣墙。后堂且设彭宣席，未许莺莺燕燕忙。"
"挽平山菊涧 其三","宋末元初","陈普","小试庖丁刃，天王信不虚。林林惊若凤，戢戢免其鱼。一日乾坤定，终身岩谷居。人皆疑不仕，莫晓我心初。"
"挽平山菊涧 其四","宋末元初","陈普","细细香鼻孔，寥希古已然。相逢言尚古，话久许知天。太极有形外，几宵灯火前。示人犹不敢，何见遽刊传。"
"挽平山菊涧 其一","宋末元初","陈普","自是斯民手，全成此世身。片言含展席，一室见经纶。德业空成己，诗书止事亲。但赢千载内，一样不无人。"
"挽苍崖","宋末元初","陈普","自君綦迹绝兹邦，共讶君为采药庞。疾景更先伯淳一，佳儿独欠郭公双。一经有托死何恨，兼善未酬心肯降。泪满平生师友事，山中几度酒盈缸。"
"挽熊去非","宋末元初","陈普","畴昔鳌峰乍盍簪，为予一动伯牙琴。文明济济英雄集，祭礼洋洋上圣临。古道违时成握手，狂言骇俗赖知心。群居离索非今日，宿草萋萋得讣音。"
"烈女秋","宋末元初","陈普","阳台春梦逐浮云，灯影西风独闭门。一点清心霜六月，半帘红叶雨黄昏。守符终古渐台水，坠血经今金谷园。何事文君无雅操，琴声一动便思奔。"
"烈女秋 其三","宋末元初","陈普","一盏残灯对影居，凤飞西去彩鸾孤。毁身令女生全节，沉水齐姜死守符。月色半帘閒翡翠，蛩声孤枕冷珊瑚。柏舟歌罢尘埋镜，淅沥秋声在竹梧。"
"烈女秋 其二","宋末元初","陈普","不思粉黛学倾城，心对冰壶贮月明。魏国节操成令女，湘江竹泪泣娥英。床头明镜春容减，桑下黄金秋叶轻。守静不因时物感，西风荒草自蛩声。"
"积雨写怀 其一","宋末元初","陈普","识道知时乃圣贤，合人统物一之天。两间惟有心长在，万变咸归理自然。王屋大行从艮止，北溟南海谨坤先。行藏悉是乾龙体，要得无惭只在渊。"
"积雨写怀 其二","宋末元初","陈普","一片真纯要反观，纤毫外物不相干。乐天岂向青云乐，安土须从陋巷安。日出扶筇天地喜，云深拨火鬼神看。化机何啻亲兄弟，但与为徒有底难。"
"读书有感","宋末元初","陈普","弄舌仪秦久厌看，无言混沌自安閒。人心何日无尧舜，道学终天有孔颜。五鬼不磨吾道义，二秦长是此江山。窗前宿草根长在，万古春风去复还。"
"野烧","宋末元初","陈普","杂沓平原起电红，凭陵势欲逼青峰。草芽不问新开甲，蛰户尤怜乍启封。何暇胤侯分玉石，略如伯益逐蛟龙。际天逸德无人问，独倚高楼到晚钟。"
"野景","宋末元初","陈普","衮风柳絮乱溪桥，一抹轻烟野外遥。独钓渔翁占江上，耦耕农父伴山腰。黄鹂百转趁红日，白鹭一行登碧霄。只怕时光如水迅，前村忍听一声蜩。"
"喜晴","宋末元初","陈普","炎天积雨气如秋，今日新晴快倚楼。神女收云清客梦，羲和鞭日慰民愁。昨朝苔砌行蝼蝈，破晓松梢乱栗留。暑气犹轻如四月，欲从溪上问轻舟。"
"答友人","宋末元初","陈普","云作交游山作宾，道心为主自安贫。柴门无钥见同物，竹帛有名终累人。绿水一潭澄静性，青山万叠裹閒身。纷纷望拜马蹄下，不见胸中万斛尘。"
"谢天爵惠诗和韵","宋末元初","陈普","男子须为颜孟徒，文章义理视公沽。不穷六籍不为学，未了三才未是儒。当作大鹏辞斥鴳，又如快鹘入群乌。泰山到顶无多路，不肯攀登直是愚。"
"谢岩上张伯春伯齐兄弟子侄惠生日诗","宋末元初","陈普","苟食媮衣岂足论，诸公何见为开尊。诗书虽读道何有，爵德咸无齿敢言。泉下年年孤祖考，眼前事事负乾坤。幸随草木酣秋色，晚节黄花别立根。"
"感兴","宋末元初","陈普","晦翁去后道无传，智水仁山尚宛然。一室落成方翠碧，四书未竟已黄泉。心留雨暗云深处，魂在月明猿哭边。山上仙灵还聚合，虹桥消息问何年。"
"福城无雪然人物与洛城一也","宋末元初","陈普","入城一见便金兰，青眼论心视肺肝。日用共为时世笑，昼眠常见鬼神看。狂歌雪里忘年老，高卧城中傲岁寒。但愿康宁百二十，年年斫雪访袁安。"
"鼓瑟二首 其一","宋末元初","陈普","满楼明月调云和，五十弦中急雨过。彩凤拂衣鸣翠竹，素鳞鼓鬣出寒波。凄凉楚客新愁断，清切湘灵旧怨多。一曲更沈人已静，江头云挂绿嵯峨。"
"鼓瑟 其三","宋末元初","陈普","五十朱弦不与琴，一弦一柱调清音。南华唤醒庄生梦，西蜀传留望帝心。鱼跃沧波风袅袅，凤飞丹穴月沉沉。此情不待铿而作，一揽新声见古今。"
"暮春始闻雷","宋末元初","陈普","仓庚杜宇已喧卑，出地奔空独尔迟。六合中间皆起处，一更前后恰来时。吝蜗封闭俄惊破，迷蝶沉酣恐未知。菌蠢蛰龙安静退，不妨奋豫小愆期。"
"德阳林梅麓太守挽章","宋末元初","陈普","殷士皆周祼，南音独楚冠。寝车人更怒，负俎我何安。义合雍容就，名应久远看。梅花真铁石，耐得许多寒。"
"儒家秋 其一","宋末元初","陈普","讲堂寂寂夜鸣蛩，苦为儿曹课日功。道体浑沦参太极，皋比冷落坐西风。研朱点易露华白，剪烛谈经帐影红。礼乐斯民开治教，闽中常衮蜀文翁。"
"儒家秋 其三","宋末元初","陈普","芦苇西风雁影孤，凄凄凉气入郊墟。铁檠灼烁三更雨，道脉精微几卷书。潘鬓星霜愁发短，韩堂风露故交疏。朝廷有道奎星显，何苦蓬窗守蠹鱼。"
"儒家秋","宋末元初","陈普","离离秋色上梧枝，向晓烟云冷砚池。绛帐谈经千载道，青山对酒几联诗。西风红叶林边树，夜雨青灯鬓上丝。竹瘦荷枯篱菊净，暂韬笔砚彻皋比。"
"赠叶洞春画葡萄","宋末元初","陈普","引蔓牵藤寸管头，扶骊剔蚌出风流。三千龙女抛珠佩，一个儒生拥碧油。莫是前生封即墨，便堪作酒博青州。齐奴倘会清妍意，免得红裙逐翠楼。"
"赠清叟行","宋末元初","陈普","共君一夜话三生，语正投机君又行。溪柳效颦添别恨，岸花和意送离程。惊时莫问归巢燕，赠别愁闻求友莺。今夜梦中重聚首，鸡声茅店已三更。"
"乙巳邵武建宁夜坐书呈诸公 其十五","宋末元初","陈普","盱豫悔成缘悔迟，往蹇来反又何疑。鸡鸣一念清如水，正是籧篨可俯时。"
"乙巳邵武建宁夜坐书呈诸公 其九","宋末元初","陈普","长沙太傅便叹息，华州司功辄发狂。持此身心上天去，更无可答万夫望。"
"乙巳邵武建宁夜坐书呈诸公 其八","宋末元初","陈普","高宗诚实梦傅说，傅说何尝梦高宗。鲐背图形满天下，柴门不启睡方浓。"
"乙巳邵武建宁夜坐书呈诸公 其七","宋末元初","陈普","南面弹琴陈蔡饥，不停昼夜迭相催。鸤鸠欲一无容伪，兄弟一家分受之。"
"乙巳邵武建宁夜坐书呈诸公 其十三","宋末元初","陈普","投灯飞烛未为愚，接迹纷纷是可诛。缘木得鱼还有样，便教焚却孔明庐。"
"乙巳邵武建宁夜坐书呈诸公 其十六","宋末元初","陈普","山龙火藻舜所置，六合可无纲与维。有室有家万心愿，圣门大禁在钻窥。"
"久旱得雨","宋末元初","陈普","同堂合席分汝尔，况乃邈然千万里。寸总不知从何来，一夜拥衾八九起。井田未复思扣阍，忍见秋夏田无水。甘霖才是渴者饮，何事骄阳骄不止。旄倪奔走缘木求，惟有气龙尚循理。焉知天心不广大，无愚无智皆如子。拜泥祷偶都不问，衔石移山良可喜。云飞风起作气势，野雾山昏酝甘美。三朝遂作渰渰萋，一点一粒不胜纪。吁嗟尔辈何惜命，欢呼噎呕舞欲死。有身安得不求生，天地之心固如此。草茅藜藿有一策，尧舜是亦人而已。端居廊庙同此身，及人及物唯推己。宫中圣人念民物，春不折柳漱避蚁。论道燮理岂不知，一夫不获古所耻。三年耕有一年食，尧水汤旱无死徙。有民心也为民谋，此道如砥直如矢。"
"不饮酒歌","宋末元初","陈普","人皆爱酒如金珠，我独畏酒如毒荼。人皆爱饮醉不醒，我独不饮常惺如。我若饮兮人不同，一饮三百斛，再饮三千钟。我若醉兮人莫比，上以天为冠，下以地为履。有时醉登楼，倚阑一笑江山愁。有时醉吟诗，烟云满壁龙蛇飞。有时醉起舞，莫邪出匣金莲吐。我欲气兮斗可撞，我欲力兮鼎可扛。我欲志兮吞云梦之八九，我欲历兮眇天地之四方。天地生我性不饮，我若饮时安得有酒如长江。"
"云庄劝学","宋末元初","陈普","百川皆望东，三才同面离。半圭崇幼德，六矢志男儿。孟子道非高，周公言非欺。要须辨方位，乃识穷陬维。自从学校废，俗敝柏梁诗。英才陆沈尽，卓荦非无资。下车众皆悦，苟且遂成痴。混澒声一概，沈痼星千期。天生紫阳子，缨冠而救之。万类始根理，六经初有师。立心辨邪正，成德在勤嬉。曾参作门户，夫子为根涯。有位民物康，在家兄弟宜。敬义贯心筠，德业畅根枝。行远必自迩，登高必自卑。不从洒扫起，何以为类推。群居不及义，游宴日相追。失学莫此甚，一成而百隳。时文筑衰末，不直埋马帷。六经不勤读，学荒身亦危。二刘与三蔡，相牖如埙篪。师门赖有嗣，流泽今未衰。子孙欲不坠，祖训勤奉持。不失伯牙心，不患无子期。"
"以诗就叶洞春求画蒲萄","宋末元初","陈普","洞春豪杰士，妙笔出怪奇。写就大宛根，可怪不可?。此手岂易得，此手难再携。敢将有声画，博君无声诗。"
"劝考亭收文公书兼聚书","宋末元初","陈普","孟氏继孔徂，凤鸟竟寂寞。千年性命传，造化欲废阁。生人无所之，死者不可作。人心万山隔，治统千大落。天生周与程，得手始撑拓。百年复考亭，体用遂磅礴。精密洗粗疏，深厚驱浅薄。窾郤靡不周，混沌元无凿。谁家不藏书，心目迷博约。身为行秘书，所适常迷错。考亭三十匣，独为百川壑。万善始有条，列圣元非昨。千派得一原，灵龟不劳灼。卷帙浩无边，要处自如跃。岁月荒苔生，风雨惟丹雘。翁死六十年，辄起人哀乐。同心在咫尺，闵此无声铎。为推去后心，如受生前托。倬彼得不磨，坏乎赖爰度。人心已开辟，万象森冲漠。重搆理斯文，同盟敢无诺。"
"劝学","宋末元初","陈普","七闽四海东南曲，自有天地惟篁竹。无诸曾拥汉入秦，归来依旧蛮夷俗。未央长乐不诗书，何怪天涯构板屋。人民稀少禽兽多，云盘雾结成烜燠。楼船横海未入境，淮南早为愁蛇蝮。自从居股徙江淮，鸟飞千里惟溪谷。经历两世至孙氏，始闻种杏匝庐麓。依然未识孔圣书，徒能使虎为收谷。异端神怪非正学，但可出野惊麋鹿。三分南北又几年，匹士单夫无可录。开元天宝唐欲中，阑干始见盘中蓿。日南韶石出名公，新罗二士非碌碌。七闽转海即洙泗，仅有令孜与思勖。令人不忍读唐书，不胜林壑溪山辱。天心地气信有时，二三百年渐堪目。述古大年创发迹，义理文章相接续。蔡襄风任獬廌司，陈烈气压龙虎伏。介夫当仁竟不让，了翁守义穷弥笃。天开道统游杨胡，一气北来若兰馥。了翁责沈先识程，子容闻风亦知肃。剑龙化作李延平，道理益明仁益熟。遂生考亭子朱子，撑拓三才开伭育。植立纲常鳌戴地，开发蒙昧龙衔烛。三胡三蔡与五刘，新安建安如一族。直卿幸作东床客，照耀乾坤两冰玉。四书才老多有见，楚辞全甫尤能读。正叔安卿亲闻道，稍后景元亦私淑。礼书身后得直卿，遗经未了留杨复。奎宿分野忽在兹，神光秀气相追随。灯窗眉宇辙不同，金玉满堂珠万斛。遂令四书满天下，西被东渐出九服。方将相与作齐鲁，迩来微觉忘梳沐。贤良文学偶未设，墙角短檠弃何速。相看一一皆凤麟，相薰渐渐随鸡鹜。古今最重是习气，圣贤为此多颦蹙。一落千丈不可回，坚冰都在坤初六。诗书自古不误人，明经不但为干禄。聪明才智万景春，家国子孙千百福。吾言喋喋徒费辞，自昭拱看扶桑浴。"
"劝学歌","宋末元初","陈普","太极肇判两仪生，其中人为万物灵。人亦天地一物耳，独以道义超众形。立为三才中宇宙，发挥天地经人伦。兹事初非外烁伐，毫发皆备七尺身。后生可畏如日出，千金之躯岂可轻。寸阴可惜莫虚掷，百年安得长青春。有力如虎当猛省，何况责望深父兄。不通六籍不是学，未了三才未是人。希圣必须志尧舜，希贤必用为颜曾。义理彝伦精讲究，礼乐制度须详明。体用源流务透彻，血脉文理仍流行。会通两尽始无碍，范围未始离曲成。无尘胸次贮万卷，拔山笔力扛千钧。不用高枕卧丘壑，用之家齐国治天下平。不但匹夫匹妇皆获所，草木鱼鳖咸清宁。此皆后进本分事，不为干利与求名。更须扫除谑浪傲惰态，打并嗜欲声色情。一物一则同一敬，牢守孔孟张朱程。吃紧工夫决有效，令闻广誉垂千龄。英雄气概为则是，一变至道非难能。君不见四十五十无闻不足观，总是惰而不学昏昏贸贸枉生天地间。"
"历代传授歌","宋末元初","陈普","伏羲神农黄帝氏，名曰三皇居上世。少昊颛顼及高辛，唐虞尧舜为五帝。夏商周兮曰三代，三王禹汤文武是。尧舜传官禹传家，天与人与非私畀。夏禹一传启以贤，少康兴夏灭猿?。十有七世至桀王，成汤放桀夏绪坠。殷汤应天而顺人，兴王地方七十里。太甲太戊及武丁，三宗有商为专美。祖乙盘庚亦贤君，三十传纣覆商祀。周兴积累由后稷，公刘太王及王季。文王大勋武王集，伐纣牧野作牧誓。成王嗣位在幼冲，周公辅政天下治。成康措刑四十年，几移周鼎幽与厉。夷王下堂王室卑，平王东迁春秋始。至于威烈春秋终，二百四十二年尔。鲁卫晋郑蔡燕曹，姬氏同姓皆兄弟。异姓齐楚秦宋陈，春秋列国侯十二。其间五霸相继兴，齐桓小白晋重耳。宋襄秦穆及楚庄，名曰尊王假仁义。战国七雄莫如秦，韩赵魏燕齐楚起。秦灭六国吞二周，周祚至于赧王止。天王三十有七传，八百馀年属周纪。秦帝始皇太暴虐，位传二世而已矣。汉室龙兴灭秦项，高祖刘邦赤帝子。末年国本几动摇，四皓一出回孝惠。吕后临朝诸吕反，赖有平勃植赤帜。文景之世比成康，武帝好大功伐喜。霍光拥昭而立宣，江充诬谮太子戾。厥后外戚多擅权，平帝新室莽篡位。光武诛莽复中兴，汉为东汉炎运炽。明章二帝世所称，至于灵献汉祚替。前汉高文武宣朝，后汉光明章七制。两汉相传二十四，禅魏曹丕窃神器。分为三国魏蜀吴，鹬蚌相持真鼎峙。魏则曹丕吴孙权，蜀则先主称刘备。魏曹承汉才四传，天下权归司马氏。晋室肇兴司马炎，三王追谥昭思懿。两三传间至怀悯，群胡云扰如鼎沸。五凉前后南北西，四燕前后南北异。秦前后西赵前后，后蜀大夏相吞噬。东晋元帝都建康，天下南北分形势。南则晋宋齐梁陈，北则元魏东西魏。北齐后周犹一隅，隋文混一朔南暨。平陈禅周隋杨坚，夫何三世隋嗣毙。李唐继之纂洪图，高祖太宗成功易。武后易唐而为周，仁杰一言回睿意。玄宗末载溺杨妃，禄山叛逆为子弑。肃宗东征复两京，宪宗见弑陈洪志。文宗有才诛克明，德宗猜忌任卢杞。太宗玄宗及宪宗，号称三宗商可拟。末后难制藩镇强，宦官奉立皆私议。唐后迭兴有五代，梁唐晋汉周相继。五代五十三年间，后有十国皆僭伪。齐楚吴燕汉晋唐，周蜀吴越如蜂猬。宋受周禅握乾符，扫除僭伪皆风靡。太祖姓赵都汴京，雪夜常幸赵普第。太宗真仁英神哲，历代承平善继嗣。至于徽钦金虏来，误国奸臣京与桧。高宗南渡宋复兴，建都钱唐歌舞地。孝及光宁守偏方，侂胄既诛由诸史。在位历年四十馀，前有仁宗后有理。至于度宗宋祚微，皆由平章似道弃。建隆德祐十六传，大元一统兴燕蓟。"
"壬辰日蚀","宋末元初","陈普","忆昔度宗皇帝时，十年十三日食之。似道赑屃湖海曲，天子宫庭耽乐嬉。满朝翕翕皆妇人，祸来照镜方画眉。北军顺流日食既，两国正尔争雄雌。兴亡岂必皆有数，百年以来士气衰。文臣髀肉不识马，武士惊魄怕见旗。"
"天上碧桃","宋末元初","陈普","春阶荡漾春日长，羽林飒飒勾陈苍。钧天寥寥帝不康，一月震悚奔勾芒。夜鸠众功和阴阳，粉白黛绿各一方。铸作娟丽盈盈妆，金乌飞去东藩傍。左右前后千毛嫱，青云衣兮白霓裳。重重华盖十六行，琼林玉殿积缟霜。气焰薰薄摇篮光，白云乡是碧云乡。骑龙韩愈如渔郎，缑山仙子闻仙方。坐鹤之背吹凤凰，穆子简子方来王。气迷色眩成肆狂，执法叩阊夕抗章。有一于此无不亡，言从谏听如禹汤。斥罢脂泽去芬芳，各服毼衣事蚕娘。"
"太极诗上范天碧侍郎","宋末元初","陈普","涵涵六合八纮里，类聚化生何可纪。固然两人阴与阳，大要一个不得已。所从无声亦无臭，所出如彼复如此。成象效法森目前，大自三才小一蚁。形样度数各有极，体段一一无偏倚。颣疵痕迹毫发空，可惊可怪复可喜。参如交错天然文，不断去来川上水。尧舜得之御黄屋，不动脚手万物理。孔颜得之洗其心，四时昼夜同行止。盖缘道理元如斯，无非礼义当然耳。就中发出太极来，万化一丸而已矣。眼看手搏漠无有，一日无之天地毁。片时俄顷不可离，万古千秋长不死。静为体而动为用，来为神兮去为鬼。不离于物仍犹尊，并行不僭光同体。但从化上识中庸，立见源流彻精髓。自从夫子系周易，千古百年没荆杞。一朝道在九疑下，红轮扶出咸池洗。不私其有以示人，意与朋类同甘美。隋珠夜光翻不幸，操刀按剑如蜂起。唇焦口燥朱晦翁，至今无柰龙无耳。终然性在天地间，臭味不患无兰芷。文正有孙已佳绝，混沌相识尤奇伟。震泽天台合清秀，洞见无终与无始。一笑相逢武夷足，菊花未老梅含蕊。共在在生不息中，思入遥天碧万里。金城铁壁私家学，一言半句俘其垒。断槎枯蘖晚未生，睡魔辟易面沃水。世间无限扫复生，无事生事杂且猥。一天一地珠为丸，注疏陋儒足加箠。愿公多与说无外，庶使苍生安六礼。"
"夫差伍员","宋末元初","陈普","载籍几千年，相踵兴亡迹。何国非自取，一一有来历。亡必以失道，与必以有德。有德无不兴，不在防寇贼。大纲一端正，上下合于一。左右无共鲧，小大皆益稷。执此治天下，天下无与敌。无道必自亡，不可容智力。中心一不正，祸乱起不测。计虑非不周，防闲非不密。龙蛇起平陆，刀剑出衽席。昔常恨吴王，不纳伍员策。父雠不共天，吴越不两立。败之于夫椒，足报槜李役。杀心如未谢，灭越如呼吸。五千栖会稽，甲楯尚流血。一举而尽之，后患永绝息。柰何仓卒中，鬼神夺其魄。不信忠臣言，坐使良机失。瞬息二十年，越兵破吴国。遂令泰伯祚，一日不血食。至今尘编中，见者皆叹息。抑尝思其故，此事未足蹙。吴亡自有端，灭越故无益。夫差诚已误，伍员未为得。万事理为准，万理心为宅。好恶一毫偏，成败千里隔。本正不忧末，主强不愁客。病四百有四，最患膏肓疾。外邪何足忧，内寇逾螟螣。家不在藩篱，国不在城壁。怨不在仇雠，忧不在夷狄。最毒是小人，必亡惟女色。百祸生骄矜，众怨丛苛刻。灭用无仁恩，死由肆胸臆。子兰为腹心，必灭芈社稷。赵高侍幄帷，秦亡已无日。鸿门杀沛公，终洒帐下血。晋祸在贾充，了不关刘石。平卢讨击使，尚不逃三尺。华清羽衣曲，岂得无敌绩。勾践诚可除，宰嚭犹在侧。西施舞落日，吴宫已荆棘。子胥计诚忠，无乃迷缓急。夫差爽已夺，句践自千百。杀一留其馀，乱门岂可塞。寄语伍子胥，善恶当详择。乱亡所当念，心非最难格。"
"忆昔","宋末元初","陈普","壮岁声名动洛阳，重重皎日出扶桑。笔锋刚劲万人敌，文阵纵横百胜场。天下文明仰龙见，胸中韬略困鹰扬。唤回三十年前梦，抚案挑灯感慨长。"
"文公书厨 于穆元圣","宋末元初","陈普","骊龙抱明珠，高卧万丈下。岂无善水人，谁是得珠者。至人有神手，上智无浅心。直须入无伦，始克开重阴。"
"文公书厨 出此谟训","宋末元初","陈普","仁心忧万世，出语岂能无。拟之而后言，一字一明珠。万化必有成，大中在方策。渊泉端有自，聪明达天德。"
"文公书厨 永言宝之","宋末元初","陈普","世人多可笑，蜣丸富收拾。复有一般人，燕居加什袭。六经与玉府，惠我一何多。区区缘实见，没世抱荆和。"
"文公书厨 百家其承","宋末元初","陈普","仁以生为道，岂不在子孙。贤愚固难必，厥初同一原。无根不能生，有作斯可述。罔极垂统心，非禽岂无识。"
"文公书厨 含英咀华","宋末元初","陈普","圣心天地蕴，言语其精华。本末惟一贯，根香非两家。薄言采撷之，入口如含咀。始知真滋味，熊掌不足语。"
"文公书厨 匪金满籯","宋末元初","陈普","人皆爱子孙，贻遗无不至。苟无深远心，率以害为利。韦贤未知道，不贵满籯金。欲永金张业，但传周孔心。"
"文公书厨 继天测灵","宋末元初","陈普","天生真聪明，欲子述父作。法象虽昭陈，参赞良有托。述事在继志，知化先穷神。不得天地心，作用皆非真。"
"文公书厨 惠我光明","宋末元初","陈普","释氏矜传灯，老庄抱生白。自言摩尼珠，谁知黑如漆。荀杨不识性，依旧如夜行。万世真日月，四书与五经。"
"毛诗 其一 谷风","宋末元初","陈普","从一真心出自然，每于勤苦见贞坚。细看行道迟迟处，足验民彝得自天。"
"毛诗 其一 绿衣","宋末元初","陈普","正色吁为间色侵，凄风絺绤自悲吟。酌中循理聊区处，底事先贤共此心。"
"水车","宋末元初","陈普","人为万物灵，无处不可见。天地生物心，得人始周遍。有心郑国渠，关中为富衍。三十六陂流，江南谷为贱。况如禹沟洫，流注周丘甸。是皆人所能，区画固为善。有力皆必为，有知悉能辨。亦可展经纶，未足穷圣彦。有如一隅地，同出天地奠。未尝阻耒耜，亦堪致芬荐。陂塘不能及，桔槔亦非便。凿井设辘轳，祇益增疲倦。何人静中眼，潜窥出灵变。种种田器中，众美独车擅。鸠集群朴樕，搆以天丝线。纵交合散杂，骨节不凌僭。相续同相生，如纽亦如辫。三十幅一毂，体用无迷眩。轧轧远有声，在田恍龙战。吸吐皆自能，先后迭相禅。形如先天图，运若坤灵扇。东西隔参辰，出没递隐见。升腾为银河，不足惟小欠。长流尽碧涧，腑脏悉充羡。金龙吐琼液，急速如过电。合凑作波涛，飘洒馀雨霰。远观骤倾泻，近看避沼溅。陂渠虽隔绝，流水足怜羡。云雨尽虚无，千亩自葱茜。岂徒美粳稻，且复肥鳅鳝。火轮亭午时，田头捩飞练。老农茅屋中，华胥梦方晏。逸逾他百倍，劳止岁一缮。明代造化劳，幽无鬼神谴。上帝安高居，赤子愈增眷。冯夷被人使，独得无腼面。人心一一妙，智巧弥宇县。秦蜀想皆然，不但吾福建。此物亦易知，何堪太誇衒。閒居百无为，聊用娱笔砚。"
"代寿德兴尹","宋末元初","陈普","尧蓂五叶开元正，尧云五色辉紫清。渔歌樵唱乐宽政，今日公堂弥兕觥。江南春稚寒犹峭，东风先绿银峰草。银峰百草皆何私，邀得东风来独早。宽厚不愎父母心，父母万寿儿愿深。老稚尽作斑衣舞，来听春风堂上琴。黄金台上凝虚伫，碧云为捲琴声去。要令四海皆阳春，不但银峰沐膏雨。区区祝公在此诗，寸草莫报春阳辉。秉钧暂借牛刀手，八荒开寿如尧时。"
"冬华一夜霜","宋末元初","陈普","天地生万物，节度各有常。毫发不可乱，奉时以行藏。不惟寡悔吝，尤可免折伤。倘不如所受，一一皆自戕。今年初冬月，造物如不详。阴阳忽倒植，连朝状春光。无知桃李辈，定序忽迷忘。点缀老枝上，纷纷发出狂。一桂为倡首，弹冠起群芳。杏思作霞燥，梨亦拟雪香。西蜀亦不远，得无欺海棠。洛阳近咫尺，能不动花王。冻蜂与寒蝶，入秋皆死僵。向令当此日，鼓舞又一场。安知理自在，此事无久长。一夕天地正，严风动昏黄。吹起四泽水，结为万瓦霜。凌晨为著目，憔悴不可当。萎形与死状，贻笑于大方。古来此事多，青史长相望。惟有知道者，进退不狂扬。有莘必三聘，幡然始就汤。草庐亦三顾，然后起南阳。万牛挽不至，粒饵岂足尝。贾生一召至，未期在帝旁。不知怒绛灌，一落千丈强。孝文且如此，何况景武皇。申辕见汉武，席不煖客床。昭昭万古监，赵绾与王臧。当时蒲轮至，老稚皆腾骧。焉知青云路，转眼成灾殃。大抵天下事，进退贵审量。欲速则不达，骤进祇取亡。善人勿急合，善事有当防。轻浮非君子，躁急最不祥。骑虎作麒麟，驾鹗为凤凰。九疑峰对面，盘谷且徜徉。"
"出行","宋末元初","陈普","半挑行李出蓝关，便觉前程地步宽。鲸力冲开千里浪，龙光射破万层峦。逢人切莫谈边事，开口何须问故山。贫杀一身无足道，苍生百万要平安。"
"古田女","宋末元初","陈普","昔年过饶州，一事独希差。清川浴妇人，以昼不以夜。上流濯垢腻，下流汲归舍。供佛与事尊，共用如啖蔗。朝昏卖鱼虾，晴雨亲耕稼。樵采与负戴，咸与夫并驾。流污浴岂非，失礼事可讶。我时适逆旅，一见为汗下。欲言不可得，况敢加讥骂。静惟天下事，无边可悲咤。一从文王没，声教不踰华。巴夔与闽粤，至今愧华夏。男不耕稼穑，女不专桑柘。内外悉如男，遇合多自嫁。云山恣歌谣，汤池任腾藉。插花作牙侩，城市称雄霸。梳头半列肆，笑语皆机诈。新奇弄浓妆，会合持物价。愚夫与庸奴，低头受凌跨。吾闽自如此，他方我何暇。福州县十三，余幸穷崖下。十里近郭县，此俗独未化。一日来古田，拔秧适初夏。青裙半绞扎，水泥和拨迓。事事亦不恶，位分无假借。三王二帝年，人伦密无罅。冀方古当涂，丰水今浐灞。见恶如豺狼，嗜礼如脍炙。固无期桑中，亦无舞台榭。一国皆若狂，一年唯有蜡。盛年事耕织，斑白可休暇。习见宜如常，骤异良以乍。劝君但勤馌，兹事宜永谢。倘能用吾言，鸡豚愿同社。"
"归去来辞","宋末元初","陈普","归去来兮，吾生复何之。故园三径在，桃李不成蹊。台榭荒凉已无忧，阶除寂寞人已希。胡飘飘而不返，将役役以奚为。丈夫不自量，处世宁堪悲。省一朝之若是，悟百年之已非。饭山曾是饿唐甫，首阳曾是饿夷齐。名重天下何足比，利重天下何足奇。觉利名之不昧，知贫贱而勿悲。归去来兮归去来，长安纵好休徘徊。足巾屏之行李，拂藜杖之尘埃。杜宇知我意，声声苦相催。故园行乐处，满地生苍苔。归去来兮，闽山之巅。山奇水秀，可以忘年。水渺茫而洁白，山排闼以争前。昔年桃李，依旧成阡。石径萦纡而藤萝耸茂，茅茨幽迥而松菊争妍。盘餐三百品，食足二顷田。吟且咏，乐且禅。饱而嬉，困而眠。心坦坦，腹平平。正是故园行乐处，谁知此乐乐悠然。东风起兮百草芊，绿杨飞絮杏花鲜。蝶翅乱，鸟声喧。翠欲黛，红欲燃。归去故园行乐处，幽鸟一声啼杜鹃。落花红紫草成毡，黄梅肥弹柳三眠。蝉嘒嘒，蝶翩翩。笋翻箨，荷贴钱。归去故园行乐处，几阵南风入舜弦。西风至兮鸿雁来，万物萧条景物猜。虫声切，猿啸哀。梧桐败，菊花开。归去故园行乐处，清风明月好安排。霜风凛凛雪花飞，村落无人猿夜啼。泉酒冽，溪鱼肥。燃兽炭，拨蹲鸱。归去故园行乐处，竹外梅花三两枝。红日三竿渔父去，云迷四野牧童归。朝暮之情何已矣，四时之景已如斯。已矣乎曷之，予知归去兮。松菊候门而南山耸媚，花鸟欣迎而北岭喧呼。悔知非之既晚，乐成赋以归欤。"
"旦气诗","宋末元初","陈普","昼气如大雾，蒙我大明镜。主人莫知乡，奴隶窃权柄。不能巍巍莅，惟听纷纷命。是非既昧瞀，操执岂中正。不惟裁截偏，尤苦怠惰病。一柱一柔弱，四维俱不竞。循兹不回首，安得逃禽行。为人自暴弃，造化德独盛。纳日息万物，停止吾视听。魂归魄不安，灵根复凝定。潜龙蟠深渊，不灭飞腾性。五更号群鸡，陡然得大庆。熹微一隙开，洞达八荒圣。天地顿轩豁，百度亦饾饤。昨非咸昭晰，今是足审订。乃知天于人，父母未足并。晦以养其明，止以茁其瑩。此而不接续，诚犯不恭令。工夫知如何，焚香且虔敬。"
"玉山东岳","宋末元初","陈普","岱宗夫如何，齐鲁青已了。云胡遍天下，爨婢得祭祷。五岳视三公，称帝何所考。益以天齐名，僭窃良不小。置司七十二，妄诞出意表。冤哉张睢阳，夜夜蝙蝠绕。渎神既已多，逆理尤不少。泰山即林放，末俗空扰扰。生辰用莫春，兹事可绝倒。"
"戏题赵畔道寓居壁间","宋末元初","陈普","疏髯荆楚青油客，踏著天根息此堂。惹得深山狂简子，年年来此道先生。"
"有感","宋末元初","陈普","后人百事不如古，创立造为难悉数。一日苟且成千年，一夫阿徇弥九土。神仙不死岂有之，起自秦皇并汉武。蜀陵冀角民鼓乱，楼殿至今连海宇。从明未载心神飞，无根金人忽如睹。膏肓遂成不可治，五教壅塞生民苦。帝城元夜移三山，天河七夕桥织女。倡优侏儒为戏乐，淫词浮文作贡举。卖盐沽酒充科赋，吹箫执籥送丧死。一般更有乱生人，背弃劬劳事歌舞。造端良是魏隋间，以至开元遂为瘉。四海之人皆若狂，谀舌纷纷蔽明主。五凤楼前舞千秋，渔阳动地来鼙鼓。六飞仓卒冒烟尘，两京流血欲漂杵。此祸端从逸欲生，国无良臣致惑蛊。事君事亲不在是，福寿自有千门路。曲礼三千无一条，六经百氏无一语。空随流俗作愚蒙，并将四海苍生误。先儒未尝论及此，共庆重闱或可许。不知沿习祇可伤，明知故作非相与。忠告善道不是从，己所不欲当絜矩。岂知谬致一瓣香，面把党人作聋瞽。"
"朱文公","宋末元初","陈普","尝思紫阳翁，功德不下禹。平生五人伦，叔世一天柱。海岳久亭毓，二仪厚付与。高明挂秋月，精细破毫缕。举目无荀杨，浑身是伊吕。百年嗣程邵，千载承邹鲁。直上接勋华，益远益不禦。本原无不见，支派自循序。遂令天叙秩，有目得再睹。建绍乾淳间，三纲散无主。仇雠操太阿，利欲浸九土。鞠躬上文石，谆谆正心语。欲起君以雷，滂沱洗寰宇。圣心不见答，浩浩翠烟去。当时听其言，何但报千古。廓清草莱辟，栉沐疮痍愈。奕奕万世规，百年遽如许。天意竟莫回，地气不可迕。但留四部书，万世开尧禹。深翠隔荒台，寥落招魂具。夜半读中庸，横空挟风雨。"
"次答熊去非七夕遇雨见候 其一","宋末元初","陈普","志士千载心，烂烂如斜河。道路坦且修，况复阴雨多。女騃不可说，牛痴无柰何。"
"次答熊去非七夕遇雨见候 其三","宋末元初","陈普","五鬼不害道，含沙非杀身。大和一巨毒，西方无人伦。三圣不复作，谁亨万世屯。"
"次答熊去非七夕遇雨见候 其二","宋末元初","陈普","连珠复合璧，叹息复何年。颠连多疾苦，道术极乖偏。嫠妇不恤纬，杞国常忧天。"
"次答熊去非七夕遇雨见候 其五","宋末元初","陈普","空言未深切，聊可烛朦胧。好辩若无益，庶以雷群聋。群仙去已久，吾侪当嗣功。"
"次答熊去非七夕遇雨见候 其四","宋末元初","陈普","太玄矿故在，原道涂犹迷。一朝无渣滓，仙派起濂溪。未能及鳏寡，不虚五纬奎。"
"论语 三省章","宋末元初","陈普","专心于内最为难，又主其三得大端。曾识中庸并孟子，正如江水发岷山。"
"呈汪主簿及茗源诸公","宋末元初","陈普","章甫公西愧点雩，断缨子路羡柴愚。天知人弃终多福，道屈身伸赖读书。有日官曹须忍耐，薰天声利尽欷歔。行藏谩似琅琊客，采药深山日不虚。"
"寿龙津余此溪","宋末元初","陈普","昔在辛酉年，余裁十有八。翁时多十岁，无地贮英发。世运欲转移，正气久郁阏。科场弊已极，无复分椒榝。千里足难羁，须作奔泉竭。闭目骇奔腾，掩耳羞嘈囋。归来分躬耕，复不禁芽蘖。蒯缑走杭越，触藩不能脱。纷纷梦中人，妄与谈空阔。翁兮独家居，自得真机栝。一日山河新，妙契静中斡。尚堪作子长，亦久抱恻怛。遂生肥遁心，确乎不可拔。人间闹蜂蝶，过目惟蹙頞。惟有燕归来，捲帘无阻遏。室鸣孺悲瑟，门断陈遵辖。惟我拜床下，见侍隆中葛。躯为天地惜，日用诗书豁。但见居深深，谁知活泼泼。松柏晚丛立，姜桂老逾辣。新年俄八十，道气方兰茁。平生善养气，不作宋人揠。年来滋长茂，略不惊齿发。人生各有志，万物不能夺。善身背生色，济世腓无胈。一与时偕行，造物自见察。人寿百二十，尧夫岂虚喝。分数天所裁，与行自能达。老彭祇谀言，但论道本末。更阅五十番，飞蜂与斯蚻。"
"寿柏峰","宋末元初","陈普","爱道爱宝同缩蜗，福善一点如朝霞。稽天利欲渺无路，不妨角里留巅崖。清虚淡素天所觑，百神万物争拥遮。七十移桃自玄圃，八十意思犹未花。含如抱粹不肯露，时对知己抽萌芽。我亦一人年在弟，弱质自愧霜蒹葭。逢人说项有何见，岂非气味同一家。啖柏茹芝分一叶，朝夕供兄粥与茶。一任张良算出去，人生何惜老年华。"
"寿容山","宋末元初","陈普","天下东南有玄圃，左瞰闽浙右俯楚。蕴瑰露秀周峰峦，异气时出为云雨。何年营丘文献孙，相攸弛檐来胥宇。绵绵瓜瓞日蕃滋，福德两兼一为主。山川欢喜神灵依，五者日用如水土。我来昔在旃蒙年，乃翁八十健如虎。再来当公六十六，春风习习生谈麈。即温听厉心自凉，不觉人间有炎暑。年年今日庆生申，已得河图天数五。今年三合尤奇妙，人生与猿共歌舞。樽前万事皆如意，酒酣屈指为君数。彩衣堂下森芝兰，四宗人人皆玉树。诗书礼义照人间，谦恭孝弟麒麟武。高年壮健幼稚仁，此事天下莫之禦。福地何但贮退藏，请以閟宫代梁甫。"
"拟古四首 其四","宋末元初","陈普","同根一味草，时命嗟异遇。风月芳香合，两地隔周楚。尔生麟趾家，朝夕沐玉露。我在云梦林，百草相蒙妒。白璧终不缁，茕茕亦良苦。"
"拟古四首 其三","宋末元初","陈普","东方有乐国，开辟先柏皇。鸾凤为鸡鹜，麒麟为犬羊。晨霞作朝食，太和为酒浆。土无干戈祸，人各千年长。下视禹九州，有土皆战场。白日虎狼行，青天蛟龙翔。我欲为远游，沧海渺无梁。何年夸娥氏，移置天中央。"
"拟古 其六","宋末元初","陈普","共工昔暴怒，触折不周山。此枢太室上，飘落三江间。枢纽一飞播，满空悉颠翻。北斗堕其柄，文昌失厥官。彗星化为蹠，搏人以为餐。天狗行地上，头戴方山冠。武夷有巨人，方持钓鱼竿。中宵投袂起，容貌何桓桓。欲扶紫薇坦，坐使天下安。复逢驩兜来，被发据其关。拂衣返空翠，弹琴弄潺湲。烟霞别一天，回首谢髦蛮。"
"拟古 其五","宋末元初","陈普","先我二百年，世道犹小康。鸣銮下紫霄，群仙集柏梁。仙仙青霞衣，济济白霓裳。兢兢奉玄道，拳拳荐天浆。鸡犬亦可仙，岂徒寿天王。茂陵无仙骨，上帝下巫阳。群仙返玉京，万事争苍黄。"
"拟古 其四","宋末元初","陈普","人生不满百，常怀千岁忧。往事云雨散，积意如山丘。圣人已为土，土复成海流。曷为梦寐中，常见孔与周。"
"拟古四首 其二","宋末元初","陈普","秋夜永如年，四壁号寒蛩。明月照树叶，白露啼青桐。寒窗紫玉琴，时变羽凌宫。三弹不成调，百忧郁攻中。"
"拟古 其二","宋末元初","陈普","瑶池出甘泉，玉台荫梧桐。凤巢梧桐上，下浴甘泉中。美人室其左，荷衣裳芙蓉。素手把青枝，嘻嘻笑春风。性情如赤子，声气似黄钟。明珠媚深渊，鱼鳖游冲融。世事多参商，忧乐苦不同。荣枯与丑好，相待如駏蛩。深怀惕霜露，夙心常省躬。"
"拟古四首 其一","宋末元初","陈普","秋声金气流，天空露瀼瀼。素波合流月，淫淫满庭霜。遥夜一美人，寒闺自徬徨。暗尘集淩波，轻飙感鸣珰。天性赋贞清，动止中矩方。世无夔夔子，窈窕空英皇。抱璞如临渊，日入不下堂。时操弄玉箫，空中来凤凰。岁月如流星，发变面欲黄。服玉固雪肤，绝意百两将。"
"纯父家池双头莲","宋末元初","陈普","天地化育工，两致一为要。对待管流行，并起非横矫。亭亭南北枢，赫赫东西曜。仁义与诚明，彼此相契约。英皇即尧舜，丰姿巧相肖。孤竹秀双仁，洛水濯二妙。人生相遭处，亦有相感召。莘挚自犁锄，尚父由渔钓。共卧起烟波，鱼水兴蓬藋。是为圣人偶，心胆何相照。颜渊得仲尼，仲尼有荷筱。考亭合朱祭，天津会程邵。是为德不孤，气味何同调。世间閒草木，不足充野烧。惟莲出清水，植立独奇峭。不染淤泥缁，不逐波流漂。体骨中庸中，肌肉离骚皭。玩花渴顿苏，食实饥足疗。静中对君子，不语潜教诏。一朝出莲枝，此事非人料。将兴必有祥，事若太阿鞘。兹化岂徒尔，可以观其徼。上侍鹤发慈，齿高德弥劭。下盼庭阶郎，一一凌风鹞。平生所树蓺，不但供槱燎。濯缨作君子，口不道羿浇。此去事偶心，如风历众窍。家居作曾闵，富贵当廊庙。商汤不待干，重华不劳叫。决无李广奇，起足即嫖姚。伶俜老书生，家在千里桥。有心多不符，蠹简徒窃剽。年来始逢君，恨不年再少。论心膝渐亲，讲理头不掉。相逢路不异，握手穷深穾。相磨道义出，不觉辞萤爝。人生何如此，无际可窥眺。共靡中孚爵，自发同人笑。此卉信如人，对酒为之釂。酌酒礼此花，敢醴不敢醮。"
"赤壁赋中四句 取之无禁","宋末元初","陈普","竹声梅影芰荷香，满檐连车不是赃。无奈浮云并粪土，百年瞬息万人忙。"
"远望","宋末元初","陈普","浮云尽扫暖微霄，去鹭归鸿入望遥。积雨才收平野阔，夕阳未卷大江豪。近看飘絮如千叶，远见修眉若一毫。不有危楼高百尺，也应无处可呼号。"
"连山一峰独秀","宋末元初","陈普","云屏屏断乱山稠，中有青螺百尺修。拔萃出群高地步，导前拥后作班头。上连霄汉不盈尺，俯视冈陵总下流。吾道与君亦相似，功全一篑便相侔。"
"邵武泰宁途间一路海棠","宋末元初","陈普","万骑连接出襄国，诸姨撩乱上骊山。道人不识红妆面，何事扶筇过此山。"
"和友人韵","宋末元初","陈普","儿童恨芳草，不识春长在。箪瓢日晏如，焉知颜乐改。黄鹤雅入听，鶗鴂亦可罪。混沌何曾死，拱璧莫轻碎。野马恣流行，游丝无挂碍。太极物物一，乐事频年再。缅怀良友心，不言默相对。愿为蛩駏交，共话蝼蚁戴。"
"和开元余兄儒术误身 其一","宋末元初","陈普","安得茅茨美化流，弦歌多著武城游。文章久矣经天地，孝悌非徒淑党州。惟有命焉轲不谓，贫非病也宪何羞。曼相能使人相类，莫信诗人浪诉愁。"
"和李太白把酒问明月歌","宋末元初","陈普","人生能几月圆时，歌之舞之复蹈之。月为一人我成三，更遣青州从事相追随。四人好在都无阙，相劝相酬到明发。此夜山河有主张，锁碎繁星俱灭没。采石已来五百春，当时青天为宇四无邻。上下通透皆冰玉，岂徒眉宇真天人。力士嗔人譬如刀割大江水，世间閒是閒非皆如此。君不见李白携月到夜郎，一洗瘴天尽入冰壶里。"
"和叔父九日后楼集 其一","宋末元初","陈普","霞边鹜表见罗浮，左右东南数十州。天近先看洗光日，地高略数下滩沤。乾坤广大千峰玉，人物英雄百尺楼。衰暮来兹更重九，菊花须满雪霜头。"
"和清叟奉御大都","宋末元初","陈普","帝里春深草木苞，御河滚滚浪翻桃。万千红紫迹如扫，九十青皇寿已高。南国江山归梦远，东宫松桂昼阴交。丘园喜有平安报，新竹初成集凤梢。"
"和答友人","宋末元初","陈普","无一能攀古圣贤，仅能澄净一腔天。新于梅畔见无极，久向心中阅逝川。文畅惠勤同锡饭，东园角里共衾眠。仪秦肩谷难参错，莫怪香山去学禅。"
"咏史 元帝","宋末元初","陈普","事在两疏心眼里，身居石显掌握中。师傅不能为作主，更生空自抱孤忠。"
"咏史 太史敫","宋末元初","陈普","战国纷纷似乱麻，钓丝谁记旧秾华。召南礼乐栖何许，故莒城中太史家。"
"咏史 孔子","宋末元初","陈普","绝粮之愠鲜知德，浮海之喜无取材。子思孟轲缘底事，列之舜禹与颜回。"
"咏史 其五 王昭君","宋末元初","陈普","甫出车延玉座倾，黄金无复赎娉婷。骚人更望胡人返，不识松楸拱渭陵。"
"咏史 东方朔","宋末元初","陈普","宣室不令容董偃，却容皋朔与相如。当时有意清君侧，鸡鞠诙谐总合诛。"
"咏史 主父偃","宋末元初","陈普","当年齐赵倚黄昏，曾叹蒙恬灭子孙。一日上天沾五鼎，依然蜚粟度龙门。"
"咏史 卢植","宋末元初","陈普","泓泓眸子许渊渟，不见蛾眉只见经。未似马家亲子婿，终身不踏绛纱庭。"
"咏史 伊尹","宋末元初","陈普","万物权衡在有莘，孰称社稷与君民。君王亦有桐宫去，寄语南巢莫怨人。"
"咏史 其四 文帝","宋末元初","陈普","睢阳东苑三百里，中山后宫三百人。汉家制度无穷极，仅有宽仁不是秦。"
"咏史 其一 祭遵","宋末元初","陈普","东山纪律久无闻，钲鼓才鸣玉匣尘。牧野再逢诸葛亮，两阶重见祭将军。"
"咏史 刘向","宋末元初","陈普","白虎明光奏五侯，帝乡寥隔在温柔。甘泉太乙重招起，聊答青藜照白蘋。"
"咏史 匡衡","宋末元初","陈普","铺陈治道本群经，无愧更生与董生。不赖王尊作鸣凤，欺天一点未分明。"
"咏史 有虞氏","宋末元初","陈普","天生瞽瞍非无意，帝降娥皇更有心。万点历山烟雨泪，后来化作几曾参。"
"咏史 其二 李广李陵","宋末元初","陈普","祈连天幸时难再，槐里侯封命已奇。文景馀波涓滴尽，延居数出欲何资。"
"咏史 叔孙通","宋末元初","陈普","刘项权将作狗偷，谁能撩虎又摩头。汉王不是坑儒主，颈血依依是可羞。"
"咏史 陈圭","宋末元初","陈普","元龙父子二人耳，贤于曹公十万师。吕布就擒公路死，都在劝回新妇时。"
"咏史 金祎","宋末元初","陈普","董承种辑蚤为迂，耿纪金祎计愈疏。精卫有心安问海，螳螂方怒岂知车。"
"咏史 其九 武帝","宋末元初","陈普","狄山不能居一障，公孙请专事朔方。尊荣卫霍家山岳，冷淡申辕头雪霜。"
"咏史 其一 金日磾","宋末元初","陈普","騋皇千万去无归，博得麒麟作厩厮。一片兽心犹自在，建章殿下食其儿。"
"咏史 其三 宣帝","宋末元初","陈普","渭桥夹道上瑶卮，甲馆画堂开祸基。甘露三年造新室，不关飞燕入宫时。"
"咏史 其一 项羽","宋末元初","陈普","齐王元在籍军中，万马朱幩照海红。垓下相逢揕掩袂，更何面目见江东。"
"咏史 泰伯","宋末元初","陈普","断发雕肌费一躯，岐阳万国布黄朱。仲雍不解兄深意，季历携昌亦到吴。"
"咏史 郭林宗","宋末元初","陈普","饯郭林宗数千两，哭陈太丘三万人。河上纷纷皆折角，不知一一是黄巾。"
"咏史 黄霸","宋末元初","陈普","凤凰不一到尼山，独为宣皇不少悭。图画纷纷上麟阁，五年宰相独何颜。"
"咏史 其二 魏相","宋末元初","陈普","人伦大变岁二百，萧曹以来谁在心。相业更生王吉疏，文学春秋犹未深。"
"咏史 其二 王荆公","宋末元初","陈普","两鸟相酬声沸天，治平重著一啼鹃。鸳鸾鸥鹭无栖处，缄口于今三百年。"
"咏史 司马攸","宋末元初","陈普","咫尺含章路不通，桃符浑不记临终。青州政似恒三代，何用依依紞勖中。"
"咏史 其二 刘琨","宋末元初","陈普","刘琨忠孝君亲念，急切不似令狐泥。亡身自是缘声色，须把初心看匹磾。"
"咏史 其一 何曾","宋末元初","陈普","君亲忠孝岂殊途，甲有方能罪乙无。座上研研称阮籍，不知联席是公闾。"
"咏史 诸葛瞻","宋末元初","陈普","父自耕田母自桑，受天命与汉同亡。百年魏晋烟云散，千古隆中日月光。"
"咏史 其一 曹丕","宋末元初","陈普","吴质车中载甲兵，辛毗颈上一毛轻。孔明才略何堪算，十倍曹丕是宪英。"
"咏史 其一 梁武帝","宋末元初","陈普","浮山未破水先腥，浩浩蝇蚊昼夜声。东海不知蒲塞味，谁人十万作牺牲。"
"咏史 其九 谢安","宋末元初","陈普","诸贤一一是琅球，一入清谈即鬼幽。何但简文如惠帝，冶城安石亦斯流。"
"咏史 其二 慕容恪","宋末元初","陈普","五族交飞日月昏，就中造化尚堪论。景云峰起龙城里，犹为遗黎忆太原。"
"咏史 裴頠","宋末元初","陈普","惠帝君臣一样愚，九龙翁仲泪如珠。眼前丧乱浑如罔，崇有何当却破无。"
"夜台","宋末元初","陈普","角陵初为五斗盗，崔浩继作千寻宫。重黎不生大禹死，鬼魅杂出交蛇龙。妄夸夺尽离娄明，虚喝弱却楼烦弓。礼乐沉沦入九地，阴邪叫啸充虚空。人寰黯淡如夜台，百物悽怆生芒锋。虎狼四出食人肉，四溟不受黄流东。岂无健士能排遏，末俗骨醉难为功。我欲南游叫虞舜，一怒为我诛兜共。阴阳草昧风气闭，苍梧日落天鸿濛。代天去恶如拔薤，后剪枝叶先其宗。洗心学《易》见太极，百怪冰释春流通。道在不系后与前，日月东出开群蒙。更须讲究铜驼事，结正当年河上公。"
"夜坐","宋末元初","陈普","竹云乱相逐，明月羞如女。青山锁幽人，饥民卧茅宇。"
"孟子 万物皆备","宋末元初","陈普","一性之中兼万善，人人无欠亦无馀。倍蓰什伯相为远，性分之原岂有殊。"
"孟子 义外","宋末元初","陈普","所长之人虽在外，敬之之道自中推。可怜告子灰心久，礼物昏迷不自知。"
"孟子 义利","宋末元初","陈普","利出私情害万端，义循天理乐而安。是非得失分霄壤，相去其初一发间。"
"孟子 大勇","宋末元初","陈普","大勇非由血气充，性情义命本来公。至刚至直纯天道，逆理其间何所容。"
"孟子 山径","宋末元初","陈普","山径之行才不用，依然茅■是荆榛。人心顷刻无容放，稍或遗忘欲遂生。"
"孟子 仁不可为众","宋末元初","陈普","天下最强惟理义，英雄颠倒莫能为。依依一缕人心在，天命于斯自不违。"
"孟子 由仁义行","宋末元初","陈普","圣心仁义相为一，行动无非个里来。已自不思并不勉，曷尝著意为安排。"
"孟子 执一","宋末元初","陈普","事理纷纷千万亿，岂容执一以为中。圣贤心术无偏倚，只在能权识变通。"
"孟子 有物有则","宋末元初","陈普","大而天地无边际，细入无伦极眇绵。一器之中涵一理，随其所在莫非天。"
"孟子 过化存神","宋末元初","陈普","德既能明效自充，黎民皞皞变时雍。神功妙用浑无迹，只在纯而不已中。"
"孟子 陈仲子","宋末元初","陈普","民彝万古在乾坤，人道宁同鹿作奔。纵使披毛兼辟谷，何能一日立人间。"
"孟子 事天立命","宋末元初","陈普","穷理知天所性全，存而顺事没而安。保全是理无容失，所受于天或可还。"
"孟子 诗亡春秋作","宋末元初","陈普","郑卫声中听雅歌，父仇莫奈母恩多。无人出任纲常主，空有乾坤著羽毛。"
"孟子 亲亲仁民爱物","宋末元初","陈普","仁体虽然无不爱，当知贵贱与疏亲。诚心应物宁容伪，天性由来一本真。"
"孟子 理义悦心","宋末元初","陈普","刍豢膏粱嗜不休，悦心之乐孰能求。倘知礼义真滋味，陋巷箪瓢岂足忧。"
"孟子 博学反约","宋末元初","陈普","事理纷纷未易穷，其间脉络要通融。能于博处知其约，渐次收功一贯中。"
"孟子 善与人同","宋末元初","陈普","善出于人元即性，在人在我本无殊。常人未免为私累，上圣之心道与惧。"
"孟子 隘与不恭","宋末元初","陈普","异端岂必皆邪说，执一之偏或过中。隘与不恭如失正，到头流弊亦皆同。"
"孟子 觳觫牛","宋末元初","陈普","堂上一言何自发，分明太极本真存。因知忍性元皆善，利欲遮迷只自昏。"
"学诗 其二","宋末元初","陈普","摇膝支颐未冠年，已将采撷胜雕镌。未能动地惊天句，且诵吟风弄月篇。击壤莫抛康节集，煎胶可续上林弦。东山七月无人解，只是周公学有源。"
"青蛙辞","宋末元初","陈普","古祠一区环槐榆，飞鼪在瓦狐树居。铁炉缺裂死灰冷，箕坐一寸青蟾蜍。平心定气详其来，颓垣古厕浊水渠。蛇惊鼠骇得败壁，一跃乃是神王庐。丹青神鬼非其乡，顾盼欲去聊踌蹰。悾悾鄙夫见之走，争持衮冕加猿狙。鸣钲考鼓动井邑，毳衣褴褴驱大车。浮萍狎狎叱不开，遥瞻窃礼三欷歔。吾闻臧氏之子不智，山节藻棁居蔡祠鶢鶋。无端尊礼青虾蟆，圣门讥诮岂只且。吾闻崇伯妖羽野，化为黄龙游羽潴。厥子代之启九道，变作玄熊形狤■。鬼神赫赫号威圣，当为龙虎为鲸鱼。作云澍雨兴万化，翻江倒海洗九区。咬齧妖狐咀封豕，眼光百步双骊珠。当为不为为虾蟆，爬沙脚手何陋欤。吾闻狄公焚烧江南一千七百所，只留夏禹泰伯季札伍子胥。宋祖砀山负耒夫，吴楚淫祠为之墟。轮囷大蟒郁屈死，寸蟆何足污其鈇。人心不正至斯极，无药可以医籧篨。只须正直如梁公，一日秉畀群疑祛。鬼车豕涂满天下，收拾打并归太虚。虾蟆无知听放去，荒沟野水乐有馀。"
"姚氏生男歌","宋末元初","陈普","开乾枢，转地轴，喜气郁葱充阎闾。一点文星降天阙，女郎捧得掌中珠。破晓儿童忙报道，以璋作獐大笔书。才过五日便呱泣，古称英物竟不虚。山灵钟秀产英杰，冰肌玉骨色清癯。孔释果然亲抱送，天上麒麟汗血驹。于公积德加厚地，衮衮公侯尽有馀。从今生一必生二，续作杜陵歌二雏。五桂争秀椿未老，兰孙竞出新根株。矧彼开元衣钵在，有例有样非敢谀。当年秀发名登于桂籍，作个公卿岂肯卑微欤。"
"姚国秀十咏 其八 竹坞","宋末元初","陈普","竹静尘不染，坞深人不到。欲海不可航，聊须从吾好。"
"姚国秀十咏 其六 信芳亭","宋末元初","陈普","德馨何酷烈，同心皆与知。灵根在何许，暗室毋自欺。"
"姚国秀十咏 其五 圆山","宋末元初","陈普","道人见此山，指作太极图。中宵挂明月，请看头上无。"
"荆公东坡","宋末元初","陈普","王苏并世时，价重连城宝。读尽天下书，不闻性天道。祇缘操术谬，济以言辞藻。轻巧者便之，承风逐澜倒。本意尊鞅斯，施行愧黄老。妄谓世无双，奋臂肆挥扫。雅言类旃孟，给禦坚羿奡。及其漏绽时，乃以穿窬盗。荆棘日夜生，芝兰遂枯槁。礼乐禹豫州，至今鞠烟草。重华不可呼，四罪无复讨。薄夫迷远谋，惟贪诗句好。"
"贺叔父为犹子成室","宋末元初","陈普","五典三纲宇宙人，千金九鼎祖宗身。茶租急切同胞义，冰檗规模一个仁。日月照临伦理得，山川回合栋梁新。教人以意非言语，此事由家更及民。"
"送江西曾雪笠歌","宋末元初","陈普","几人誇咏雪，不如柳一绝。几家说渔父，不如柳两句。天阴岁晚寒江空，玉花四合为鸿濛。一片清虚画不得，孤舟一笠何精工。凌空厉阔不觉寒，兀坐不动身与竿。矶头把竿冻犹立，老妻在中作袁安。此时意壮何分明，大无垠涯小无形。的如曾子见一贯，又似叶公初点睛。十年抛却吴松江，闽山六月念蔗浆。门门再拜冰玉树，畀我一幅全潇湘。"
"挽平山菊涧 其五","宋末元初","陈普","获接阿戎裾，殷勤便手卢。开缄伯淳坐，入梦孔明庐。敬事期身役，抠趋刻岁馀。天翁如错误，流涕看苫苴。"
"挽平山菊涧 其二","宋末元初","陈普","卑卑梯接俗，望重若蒿蓬。作俑繄何代，弥天以送终。闹居常愤切，易箦愈昭融。一二人家化，骎骎似洛中。"
"挽平山菊涧 其六","宋末元初","陈普","诗礼斯文嫡，箪瓢此世人。心惟忧道屈，眼不见家贫。清瘦生来骨，孤高没后身。几多黄壤客，难朽得如君。"
"挽诗","宋末元初","陈普","蝇头蜗角总虚名，公擅儒林一老成。四德兼全空翠袖，一丘何暇问苍生。书窗掩月鸡同梦，琴室临溪鱼识声。可惜哲人今已矣，尚存畏敬尽堪刑。"
"笋 其一","宋末元初","陈普","书窗媚幽独，万竹真我仪。冰霜茂摧挫，生意自有时。斐亹弄月阴，挺拔出风姿。凤吟逐神郁，春笋效珍奇。山林足膏雨，土脉润以肥。震雷摇蛰虺，千根同发机。迸芽带珠露，裂地拆伏龟。开窗见罗列，茧栗出扶藜。艰难或避石，奋逸或攒篱。森森獐鹿角，重重虎豹皮。地力既莫禦，天工亦不迟。志气凌青云，风节比伯夷。讵容荐清酒，但可供清诗。呼童窃取小，不敢言馋饥。含壳全其真，活火汤瀹之。知心三两人，一樽留晚曦。锦绷去什袭，玉版参吾师。似为伤恻隐，直是慰肝脾。几为造化盗，何必邻童窥。作桥周曲意，煮箦又何痴。惟应厚墙壁，高插数丈篱。护成碧琅玕，长似冰玉儿。吾闻北人说，洛下价不低。千金买一束，掉头更还疑。南方信多此，吾党苦不知。入山三尺童，俄顷满檐归。作羹厚于菜，入市贱如泥。敢为此暴殄，只为不思惟。昔在燧人前，真风犹未漓。人间珠抵鹊，天下凤为鸡。南方即此宝，南人独尔迷。朝吟渊明菊，夜诵首阳薇。悠悠今古人，无复知德希。"
"蚕妇辞","宋末元初","陈普","东邻采桑妇，西邻养蚕女，年年役役为蚕苦。桐花如雪麦如云，鸣鸠醉椹叫春雨。踏踏登竹梯，山烟锁春树。不管乌台湿红雾，妾家有夫事犁锄，妾家有子尚啼饥。春蚕满筐尚望叶，儿啼索食夫已归。前年养蚕不熟叶，私债未偿眉暗蹙。去年养蚕丝已空，打门又被官税促。今年养蚕嫁小姑，催妆要作红罗襦。妾身依旧只裙布，寒灯补破聊庇躯。蚕兮蚕兮汝知否，安得茧成大如斗。妾生恨不逢成周，治世春风桑五亩。"
"偶成呈纯父","宋末元初","陈普","朋友之伦在天地，何啻玄璜耦赤璋。不聆玉人春风话，禁得铁衾秋雨床。几人超距作貔虎，三尺弱孺思蛮强。几回合眼在丹碧，讲谈帝伯铺皇王。"
"悬壶","宋末元初","陈普","悬壶大如斗，紫芋高五尺。物能充其量，满彻无不极。人禀天地正，性分亦有则。充之足为尧，不充乃为蹠。"
"望云","宋末元初","陈普","几爱山中云，杳霭起无迹。晴风吹绿树，天节日已尺。悠扬几片飞，出岫度绝壁。敛作苍狗形，舒为鲲鹏翼。朝抹峨嵋青，暮蘸沧海碧。江南与江北，荡荡恣所适。何如云中仙，避嚣隐幽寂。采药云下林，砺剑云上石。乘云骑茅龙，倚云吹铁笛。我欲往从之，飘然不可测。"
"渔父辞","宋末元初","陈普","神农作耒耜，伏羲为网罟。耒耜之利以教耕，网罟是乃取鱼具。天启生涯资生灵，八政以食首为民。采山钓水利其利，国家租税自此征。悠悠江海老渔父，孤舟没齿居水浒。翠篷黄帽寄烟波，青箬绿蓑触风雨。风雨舟中历寒暑，月明夜宿荻花洲。潮落暮归芦叶渡，芦叶渡头有酒沽。卖鱼买酒浮江湖，醉中身似孤舟样，鞭脱不管桑大夫。江茫茫，月皓皓，江月江人容易老。月光长照江长流，中有白鸥閒似我。"
"程朱之学 其四","宋末元初","陈普","大中岂难明，不偏立可得。偏似扶醉人，中如正柱石。亭亭即道体，截截皆天则。一毫不可裒，一发不可益。舜君与尧民，万世作程式。颜仁及曾孝，亦足立人极。倘或增减之，病痛自千百。立如偏重船，可坐见没溺。形象亦易知，体段非不的。柰何秦汉来，如瞽于五色。"
"程朱之学 其三","宋末元初","陈普","杨氏枯不生，墨者散无纪。申韩明不仁，黄老信非礼。岂难定邪正，未足容臧否。世有颜孟徒，一鼓俘其垒。独惟一妖鸟，来自昆崙趾。其高出天地，其毒踰蛇豕。名公不能辨，韩愈亦窃喜。高士溺其深，愚夫乐其鄙。精散不知收，魂飘不能止。五典潜扫除，三纲悉沦委。遂令四海人，没溺怀襄水。绝非是似圣，大病在近理。仁哉天地心，特出程朱子。"
"程朱之学 其二","宋末元初","陈普","化工溥万物，不过亦不遗。何以能不劳，一理以贯之。寂然莫可迹，桴至鼓必随。一朝十二牛，芒刃不少隳。制度自恰好，形样咸无疑。夭桃且灼灼，箓竹各猗猗。有鳞尽渊跃，无翼不天飞。人心正尔妙，动静悉如斯。枢纽在方寸，运化斯为基。眼前日万变，尧舜一无为。此理无上下，大小随所知。因物为顺应，欢然鸣埙篪。何故天下人，利器不自持。妄端忽一起，纷溃终难支。天开真儒出，幽探万化机。苍苍群生类，何事涂径迷。"
"程朱之学 其一","宋末元初","陈普","高明若韩苏，方正如君实。太山当面前，瞠目不能识。谁能不由户，可怪亦可惜。得若在家庭，迷殆胡越隔。向微程朱子，出手为开辟。我辈白日中，夜行至今日。"
"感兴","宋末元初","陈普","千载荷神物，四书与五经。勋华生万民，孔颜真仪刑。本原尽溟漠，日用垂日星。疾契虎豹变，力行凤凰庭。感通穷有气，润泽周流形。拟议辄破的，宰制动发硎。达即雨天下，穷足春林坰。自从孟子没，斯义久晦冥。歆雄暨马郑，熠熠暗飞萤。韩柳至欧苏，亦如醉不醒。白昼瞠两目，不见太山青。蕙兰亘九畹，鼻塞不闻馨。浩浩大城府，无人为抽扃。宗庙失雄丽，楼阁迷岩亭。渊渊楚七泽，渺渺东沧溟。不识海若面，雄论誇扬舲。名为指南车，认癸作丙丁。名夸能作室，戺夹如堂厅。异端塞宇宙，不能别渭泾。夜光耿砂砾，掉臂不留停。文章王介甫，种棘满朝廷。匹夫持伪辩，六合为血腥。读书不精义，落落空摇精。"
"禁酒","宋末元初","陈普","五谷之中有淫液，尧舜未尝得涓滴。刚柔张弛理或容，两间缘此生仪狄。初如滥觞出岷山，中作江汉横人间。沃焦苏枯亦宜有，滔天襄陵苦不难。几人捐躯乞鲛鳄，几家荡析无城郭。古今鱼鳖剧永嘉，至今无人非毕卓。圣人哲士谋虑长，金城铁壁为堤防。尊崇流水尚泛溢，黜降登跻毋升堂。森严监史如霜雪，无算无量无踰节。僛僛傞傞未尝有，山立佳人冰玉洁。柰何世降波澜狂，周公不作卫武亡。汉家石杠耗海内，唐殿金龙跨远方。上下因循为日用，胜理肠胃成膏肓。病民害物拂后土，愁天怒地干阴阳。圣君宵衣急民瘼，一照万方同忭跃。救荒令典固当尔，此事更有加商略。东西晋武覆辙新，李白杜甫皆沉身。夏后以前皆圣世，岂无贵客与鬼神。四维不张既非美，人而无礼不如死。阮籍罪当投四裔，山简接䍦尤乱纪。江东命脉王茂弘，荆州父母陶士行。更乞十年禁酺蜡，书生鼓腹老太平。"
"鼓瑟二首 其二","宋末元初","陈普","朱弦声奏彻云清，有客沈吟倚柱听。遗响一时存楚客，断魂千载写湘灵。珠随明月生沧海，船挟悲风过洞庭。弦索无言胶柱倒，遥遥江上数峰青。"
"野步十首 其十","宋末元初","陈普","木叶西风古道，稻花北垄新田。流水美人何处，夕阳荒草连天。"
"野步十首 其九","宋末元初","陈普","几处渔樵石路，数家鸡犬柴门。灶屋残烟杳霭，溪流淡月黄昏。"
"野步十首 其八","宋末元初","陈普","按步缓寻幽草，扬眉一望平林。鸟影渔矶日暮，豆花村屋秋深。"
"野步十首 其七","宋末元初","陈普","流水数株残柳，西风两岸芦花。荒草客愁远道，夕阳牛带归鸦。"
"野步十首 其六","宋末元初","陈普","红叶林风飒飒，苍苔径雨斑斑。人迹石边流水，樵歌鸟外青山。"
"野步十首 其五","宋末元初","陈普","白日长绳难系，青帘浊酒堪赊。归鹤苍山云际，故人锦字天涯。"
"野步十首 其四","宋末元初","陈普","愁思冥鸿杳杳，吟情败叶纷纷。归去满身溪雨，醉眠半枕山云。"
"野步十首 其三","宋末元初","陈普","黄犊眼中荒草，鹭鸶立处枯荷。宦海风涛舟楫，故山烟雨松萝。"
"野步十首 其二","宋末元初","陈普","潇洒枯藤老屦，行行只复行行。泥路野人屐迹，石桥流水琴声。"
"野步十首 其一","宋末元初","陈普","南雁数声嘹唳，西风双鬓䰐鬖。病叶夕阳满树，断云残雨归岩。"
"赠南丰姚敬仲","宋末元初","陈普","孔门缧绁可妻，董生孝慈有翁。天与仲尼不恕，人间处处流通。"
"冲虚观","宋末元初","单县君","雄峰峻峙焕朱明，元圣清虚此耀真。地静无心閒日月，山高举首近星辰。金坛露冷青鸾舞，丹灶风清白鹤驯。时有仙人绿云上，九霄飘忽响韶钧。"
"寄逍遥子","宋末元初","郑玠","自从夫子仙山去，闻说山中分外清。半夜洞天松月白，野猿吟和读书声。"
"葛仙行祠","宋末元初","郑玠","身为俗吏趋行部，手爇名香祝有年。五色雀飞应荐祉，七星松古自通仙。"
"初至罗浮","宋末元初","郑玠","长说罗浮欲到难，清游今作字民官。分明蓬岛三山色，占得飞云六月寒。宝轴几函青贝叶，玉兰无限碧琅玕。此来更拟询遗事，记与灵踪石上看。"
"丹灶","宋末元初","郑玠","灵迹曾传葛稚川，至今丹灶尚依然。谁云碧海三山岛，别是朱明一洞天。龙出玉京成往事，鹤来华表是何年。尘埃勿叹空回首，到得仙山亦有缘。"
"白云庵","宋末元初","郑玠","罗浮山头老松树，中夜长吟送风雨。病夫幽独枕书眠，静听松声默无语。壁间画像对书灯，耿耿残油下饥鼠。梦觉跏趺不成寐，要伴禅和听二鼓。"
"观源洞","宋末元初","郑玠","麻姑峰头黄鹤归，稚川灶上丹霞栖。寒猿啸木山月白，正是仙人朝斗时。壶天景象何灵杳，松门石径茸芳草。落花满院香沈沈，缘似刘郎应解到。碧溪数声连暮钟，梦回已觉松窗晓。"
"潮阳东山","宋末元初","郑玠","暮天凉雨急霏霏，十二巫峰高复低。醉魂不受风飘断，只恐行云自湿衣。"
"卞和泣玉图","宋末元初","郑思肖","大璞中函天地精，卞和抱出愈分明。一番刖足一番哭，哭杀世人无眼睛。"
"巴山橘中图","宋末元初","郑思肖","剖破浑沦一壳宽，二仙飞去已云端。须知橘里封疆别，莫作凡间胜负看。"
"车武子聚萤读书图","宋末元初","郑思肖","武子耽书不暂忘，练囊终夜照凄凉。读来读去东方白，笑杀流萤数点光。"
"毕卓瓮间图","宋末元初","郑思肖","醉玉颓来欲化仙，一洼和气蔼芳妍。终宵自向华胥去，吏部何曾瓮下眠。"
"伯牙绝弦图","宋末元初","郑思肖","终不求人更赏音，只当仰面看山林。一双閒手无聊赖，满地斜阳是此心。"
"伯乐相马图","宋末元初","郑思肖","冀地群中不可留，如龙走地绝无俦。何劳伯乐一相顾，抹过西风数百州。"
"补梦中所作","宋末元初","郑思肖","鸿雁流离梦亦惊，满怀凄怨足秋声。此身不死胡儿手，留与君王取太平。"
"五忠咏 制置李公","宋末元初","郑思肖","举家自杀尽忠臣，面仰青天哭断声。听得北人歌里唱，潭州城是铁州城。"
"春日登城","宋末元初","郑思肖","城头啼鸟隔花鸣，城外游人傍水行。遥认孤帆何处去，柳塘烟重不分明。"
"逋仙探梅图","宋末元初","郑思肖","雪压咸平处士家，冻云锁暝苦相遮。欲知天上春消息，只觅南枝第一花。"
"巢父洗耳图","宋末元初","郑思肖","万事喧喧杂响中，细参巢父意无穷。须还半掬溪边水，方始教君耳不聋。"
"五忠咏 察使姜公","宋末元初","郑思肖","杀气盘空白昼阴，始终不变似精金。直疑碧落三更月，来作将军一片心。"
"题画菊","宋末元初","郑思肖","花开不并百花丛，独立疏篱趣未穷。宁可枝头抱香死，何曾吹堕北风中。"
"八砺三首 其三","宋末元初","郑思肖","愤气填膺奈若何，千生万死不消磨。夷齐道丧纲常坏，汤武兵兴叛逆多。天外游心穷碧落，风前注目寄苍波。此时此意那容说，环顾斜阳一浩歌。"
"八砺三首 其二","宋末元初","郑思肖","生得贞心铁石坚，肯将识见与时迁。泪如江水流成海，恨似山峰插入天。慷慨歌声闻屋外，婆娑剑影落灯前。篇篇字字皆盟誓，莫作空言只浪传。"
"八砺三首 其一","宋末元初","郑思肖","黄道霾阴昼蚀光，野浮冤气白冥茫。世无圣主天应哭，时有忠臣国不亡。万刃攒身终莫变，一诚铭骨岂能忘。休嫌重复叨叨说，未奏肤公正断肠。"
"哀刘将军","宋末元初","郑思肖","万重围里脱兵氛，匹马勤王志不分。既抱忠贞仇敌国，莫于成败议将军。身前名照江南月，地下心衔塞北云。为痛英雄并消没，托诗为史笔传闻。"
"送友人归","宋末元初","郑思肖","年高雪满簪，唤渡浙江浔。花落一杯酒，月明千里心。凤凰身宇宙，麋鹿性山林。别后空回首，冥冥烟树深。"
"德祐二年岁旦二首 其一","宋末元初","郑思肖","力不胜于胆，逢人空泪垂。一心中国梦，万古下泉诗。日近望犹见，天高问岂知。朝朝向南拜，愿睹汉旌旗。"
"德祐二年岁旦二首 其二","宋末元初","郑思肖","有怀长不释，一语一酸辛。此地暂胡马，终身只宋民。读书成底事，报国是何人。耻见干戈里，荒城梅又春。"
"北望","宋末元初","郑思肖","紫塞风高直北秋，黄河水自向东流。穆王御马还宫日，海内封疆只属周。"
"别故人","宋末元初","郑思肖","拍马又登程，馀酣尚未醒。曙蟾消淡白，秋汉覆空青。江走游龙势，山蟠睡虎形。飘零毋感叹，天地亦浮萍。"
"爱竹歌","宋末元初","郑思肖","此君气节极伟特，令人爱之舍不得。遍造山水有竹处，不问主人识不识。朝朝暮暮看不足，感得碧光透双目。一旦心空忽归去，挺身特立化为玉。"
"避暑入古寺","宋末元初","郑思肖","避暑入古寺，暂尔遣骚屑。心静凉于秋，倏然适清悦。彼哉谁氏子，对弈气争杰。惜其二低手，彼此蔑奇著。旁观发冷笑，连呼错错错。救之不可及，流视入寥廓。"
"餐菊花歌","宋末元初","郑思肖","道人四时花为粮，骨生灵气身吐香。闻到菊花大欢喜，拍手歌笑频颠狂。忆昔我为混沌王，洞见末劫寿不长。尽召群仙列殿下，敕宣餐菊长生方。我今化身游下土，一嚼清凉彻肺腑。顿令心地豁然开，迸出明珠耀今古。普入变化妙如意，能为一切主中主。尘尘刹刹黄金身，永救娑婆众生苦。"
"书扇二首 其一","宋末元初","赵文","明月何时掇，秋风几日还。若教人不热，敢怨我长闲。"
"太真入宫图二首 其二","宋末元初","赵文","夹道千花护綵云，三郎马上不胜情。谁知绣幰深深许，中有渔阳百万兵。"
"太真入宫图二首 其一","宋末元初","赵文","未舞霓裳宝髻斜，流苏帐里再盘鸦。君王细看春风面，终是香云减一些。"
"东兴铺二首 其二","宋末元初","赵文","老老堂前寿酒杯，乡人曾羡锦衣回。那知此日还乡处，剩有东轩长老来。"
"东兴铺二首 其一","宋末元初","赵文","老人无泪与君啼，梦里相逢路竟迷。二十三年崇胜寺，对床今夜是江西。"
"正月十四日大雪上信国公冢 其四","宋末元初","赵文","十年目与肠俱断，不见延平病雁回。若不从公天上去，定应随我雪中来。"
"正月十四日大雪上信国公冢 其一","宋末元初","赵文","哭得愁云转不晴，山风吹泪欲成冰。两年不过西州路，今日来登下马陵。"
"正月十四日大雪上信国公冢 其二","宋末元初","赵文","气概堂堂压九州，谁知零落此荒丘。却烦野老编松叶，怕有牛羊上冢头。"
"正月十四日大雪上信国公冢 其三","宋末元初","赵文","共出长汀恰此朝，荒山露宿草萧萧。如今踏雪来看冢，回首当时未寂寥。"
"禾川归途","宋末元初","赵文","天亦寒痴日易曛，客情黯黯似春云。不知细雨止还作，自倚篮舆看水纹。"
"伤逝三首 其三","宋末元初","赵文","老去真无泪可挥，断肠三十八年非。忍看乳者携孙揖，怕见亲情别柩归。"
"伤逝三首 其二","宋末元初","赵文","老人不哭自销魂，况复长号病眼昏。终日哭声那可听，一声声有一般言。"
"伤逝三首 其一","宋末元初","赵文","昨日相扶尚自存，今朝痛哭奠清尊。如何一夜音容隔，便有纷纷说梦魂。"
"朱湖","宋末元初","赵文","高低榉柳绿如苔，三两柴门傍竹开。此处定无人挟弹，青青乳燕出溪来。"
"灯前咏诗","宋末元初","赵文","青春苦留不肯住，白发不招还自来。闲看灯前写诗手，百年端是窖中埃。"
"竹枝词 其一","宋末元初","赵文","终日望君君不来，为谁犹住郁孤台。幸自一年无梦到，谁教昨日有书回。"
"两峰睡觉","宋末元初","赵文","宿酒初醒唤梦回，起来诗句暗敲推。山童熟睡呼不应，枥马龁刍风雨来。"
"听儿童歌船作竹枝助之","宋末元初","赵文","田舍儿童走似獐，踏歌椎鼓斗颠狂。元宵乞汝闲几日，元宵过后种田忙。"
"张司空庙","宋末元初","赵文","式乾殿久化烟埃，忠壮祠犹立水隈。当日早如龙剑逝，免将分拆累三台。"
"昔年二首 其二","宋末元初","赵文","少年如此已成枯，我亦重来白鬓须。正使冥冥有知识，不知还认阿兄无。"
"昔年二首 其一","宋末元初","赵文","昔年携汝赴闽京，此日深儿尚未生。今日携儿收叔骨，一如当日共伊行。"
"诗九首托南剑刘教寻亦周墓焚之 其三","宋末元初","赵文","平生二老最怜君，今日相随在九京。汝得从亲吾孑立，不知谁死复谁生。"
"诗九首托南剑刘教寻亦周墓焚之 其五","宋末元初","赵文","说与辽东丁令威，天长海阔不须归。中郎便有重还日，肠断生妻已去帏。"
"诗九首托南剑刘教寻亦周墓焚之 其四","宋末元初","赵文","如此情钟少梦君，绝疑魂断已无魂。新兴道士传消息，知共乘云玉帝门。"
"诗九首托南剑刘教寻亦周墓焚之 其八","宋末元初","赵文","怕看杜老怀观颖，厌见东坡说子由。每读渠诗先掩卷，旁人怪我泪双流。"
"诗九首托南剑刘教寻亦周墓焚之 其一","宋末元初","赵文","自出延平十八年，年年谁与酹荒阡。若为化得衰翁骨，去作圹中三百砖。"
"诗九首托南剑刘教寻亦周墓焚之 其二","宋末元初","赵文","舜卿墓表屹东禅，却恐如今不得全。崇胜山中一堆土，故应汝骨尚依然。"
"诗九首托南剑刘教寻亦周墓焚之 其七","宋末元初","赵文","妻子相宽亦偶然，老人何用许悲煎。沉忧若解令人死，何至相疏十八年。"
"诗九首托南剑刘教寻亦周墓焚之 其六","宋末元初","赵文","十八年来老眼枯，只今白尽旧髭须。假饶梦里重相遇，知汝犹能认我无。"
"诗九首托南剑刘教寻亦周墓焚之 其九","宋末元初","赵文","刺血题诗寄阿侬，断肠五十五衰翁。此诗到是衰翁到，此血由来与汝同。"
"雨后","宋末元初","赵文","雨后临池草色浮，小楼欲上又还休。儿童问我悲何事，忽见山茶长一头。"
"春风高","宋末元初","赵文","报楚彊吴一世豪，属镂夜赐竟徒劳。繁华极处能回首，惟有春风第一高。"
"皆山夜起 其二","宋末元初","赵文","邻家闭门月色好，篱落参差残雪中。想见老农方鼾睡，不知门外有清风。"
"秋夜与空舟弄泉于北溪之上赋是诗","宋末元初","赵文","四更欲尽草露湿，万籁不鸣山月闲。往往虎蹄留道上，时时人语出林间。"
"秋雨","宋末元初","赵文","秋雨沉沉酒醒迟，小窗灯火对唐诗。是谁隔屋鸣弦管，恰似吴山梦觉时。"
"送春","宋末元初","赵文","晓起裁诗拟送春，临池把笔意殷勤。何人送得春曾去，只见春风解送君。"
"哭亦周 其一","宋末元初","赵文","去日相携涉畏涂，归来形影自相扶。倦行小憩荒山道，怕听深丛叫鹧鸪。"
"哭亦周 其四","宋末元初","赵文","二十年来黍一炊，英风惟有冢累累。儿童踯躅牛羊戏，陌上行人谓此谁。"
"哭亦周 其三","宋末元初","赵文","擢第君王与袍笏，盖棺丞相办深衣。江南仕宦堪车载，如此全归似汝稀。"
"展亦周墓","宋末元初","赵文","竹刺藤梢未易攀，一杯红酒酹荒菅。携儿不敢高声哭，僧录新来住此山。"
"桓温","宋末元初","赵文","亦恶人言如处仲，爱闻伎说似司空。假饶眼耳浑相似，正恐肝肠自不同。"
"读史","宋末元初","赵文","夹寨功名节节奇，门高事起更堪悲。身亡家破英雄笑，恰似伶官戏罢时。"
"晨起三首 其二","宋末元初","赵文","山寒日不光，举目断人肠。儿童莫问路，怕是小筼筜。"
"愁坐","宋末元初","赵文","草色青青有底忙，空斋愁坐日偏长。一春不作看花梦，满地苔痕煮药香。"
"意行","宋末元初","赵文","午坐如痴懒唤茶，意行因到野人家。千红万紫随春去，独立溪头看荔花。"
"睡起","宋末元初","赵文","小窗午热倦如柳，睡起雨来江浪声。快意百年浑似此，不须浮海觅长生。"
"酬郭书记","宋末元初","赵文","天将才调累君闲，新领仙除记室间。半夜月寒眠未得，灯前草奏玉京山。"
"榕村田家","宋末元初","赵文","门外萧疏竹数行，小池聊可浴沧浪。木床留向竹阴下，儿踏田归话晚凉。"
"题米芾山水","宋末元初","赵文","远山浓淡几无影，远树高低略带行。不是模糊并纸败，无人知是米元章。"
"赠山人二首 其二","宋末元初","赵文","谷陵岸谷本何常，尽是盘龙梦里冈。欲买一丘埋浑沌，却教世上再羲黄。"
"赠山人二首 其一","宋末元初","赵文","水秀山明几百年，一朝城市化荒烟。朱门富贵已如此，犹有人争旧墓田。"
"戴嵩牛","宋末元初","赵文","荒草茫茫一笛风，犘鸣未必牧人通。归鸦落日江南野，何限人间真戴嵩。"
"丁酉元日示儿","宋末元初","赵文","新春喜见甲子日，汝辈岂知丁酉科。酒少亦呼邻共饮，家寒敢问客能过。堆床万卷皆可饱，如此一贫吾已多。忽忆东坡戏赵叟，明年六十奈君何。"
"二月十四夜梦中吟云隔溪啼鸟东风软满地落花春雨深次日陪谢少府饮章圣寺足成之","宋末元初","赵文","留得馀寒伴客衾，蓦然万感赴沉吟。隔溪啼鸟东风软，满地落花春雨深。草草一樽聊若下，匆匆千载亦山阴。月溪桥上凭栏久，应有游鯈识此心。"
"元夕陪须溪野庙观灯","宋末元初","赵文","岂能狂落魄，只似醉瞢腾。媪拜儿看笑，蛮妆鬼见憎。客中犹有酒，乱后此看灯。携手沙河路，前身梦里曾。"
"元日","宋末元初","赵文","又见王正改旧年，此生此去几新元。自无宾客来看岁，不遣儿童苦闭门。雨带痴寒禁草色，雪吹残片上须根。小孙未省人间事，尚拟今宵守岁樽。"
"寻郭道士不遇","宋末元初","赵文","问师云已出，杖履水东湾。世上方多事，山中亦小闲。竹光新雨后，禽语夕阳间。自出云关去，钟声送我还。"
"早过历塘","宋末元初","赵文","细细清风吹月明，笋舆如泛夜舟行。草根带露有虫语，茅屋闭门唯犬声。鬼燐影寒惊远去，曜灵睡起亦东征。踏车田父莫嗟怨，如此早凉谁与争。"
"次韵友人","宋末元初","赵文","相逢小坐芷花秋，绝胜扬鞭并与幽。世上十年尘转海，人生万事博悬投。当时对酒曾辞酒，今日言愁始欲愁。何不倒囊来一醉，旧题重访酒边楼。"
"次韵文以正","宋末元初","赵文","家住荒寒野水滨，老来无处避风尘。裸人至境有不裸，臣族幸然非乱臣。鬓影半因忧世白，眉端时为得诗伸。盛衰物理烦君看，旧日钱神今更神。"
"次韵孙小隐九日","宋末元初","赵文","壮老相催已久知，逢秋正自不须悲。向来蚁国一场梦，此去牛山几首诗。且共黄花嬉晋晚，懒携白发过燕垂。江南风景何堪说，却爱新来眼著篱。"
"次韵赵韫玉","宋末元初","赵文","坐拥寒炉酒入肌，偶然谈笑胜于诗。空斋著雨更愁绝，往事如云劳梦思。岁月只供吾辈老，经纶不了古人痴。狂来欲碎琼壶起，忽忆残钟禁夜时。"
"纪梦","宋末元初","赵文","既不梦于我，胡然无一言。形容那可认，骨发想俱存。泪尽血犹滴，雾开山尚昏。相看怜稚子，老病莫销魂。"
"听雨","宋末元初","赵文","散发攲眠困郁蒸，谁推河汉落红尘。电光照雨不可尽，雾气满空疑有神。驾海怒潮新月夜，绕山腰鼓建溪春。此声此景谁能写，输与城中不寐人。"
"坐睡","宋末元初","赵文","非痴非梦小瞢腾，瞑坐还同入定僧。口似汝阳狂见曲，头疑季子困悬绳。儿来问字几三退，客苦多言彊一应。日日如期不相贷，世情谁似尔堪凭。"
"张南溟山长相邀紫极宫西雪楼登高姚南桤言北方异书载大鹏事","宋末元初","赵文","写韵亭高楼更高，百年登览著吾曹。客和月日成三九，我与鲲鹏共一毫。山吐南云飞炮石，江横西雪涌波涛。黄花到眼应多感，不欠黄花插鬓毛。"
"饮袁国宗","宋末元初","赵文","一丈明窗便有馀，四人燕坐小蓬壶。可怜一月半晴雨，未省百花今在无。眼底是诗皆可赋，樽中有酒不须沽。更阑醉后便归去，赖有门生稚子扶。"
"和简斋十月","宋末元初","赵文","已惯禁秋不用悲，无情日月去如飞。霜晚起风鸦自宿，江南欲雪雁安归。小园梅花照眼在，老子鬓毛如昔非。败絮与官供战卒，遥怜老妇泣牛衣。"
"咏梅","宋末元初","赵文","我与梅花别一期，停云倚树鬓成丝。偶于蹊路相逢处，正似故人初见时。清里有和夷惠圣，寒边带瘦岛郊诗。客中无酒能消得，共拨寒灰坐欲痴。"
"欧阳时可来访感而问之故临别赠此","宋末元初","赵文","二十七年重合并，旧游回首绝堪惊。世间至竟寿多辱，造物不如君有情。白苧春风留古意，青灯夜雨话平生。子由无复连床日，赖有秦黄是弟兄。"
"雨过","宋末元初","赵文","雨过山田物物穰，斋庖煮豆喜初尝。茸茸绿荚牛毛浅，戢戢明珠蚌蛤长。不直画堂擎玉腕，只宜吟客饱藜肠。食馀依旧堆盘在，贵贱同归何有乡。"
"贺一年年","宋末元初","赵文","总角坐成老，孤生自可怜。遂为众父父，又贺一年年。桃板无新语，屠苏妨早眠。柴门无可掩，来者自萧然。"
"哭丁千崖教授","宋末元初","赵文","一览楼头笑拂衣，今朝何意此歔欷。断无痛饮歌都护，那得重归见令威。太学废来同舍尽，清江好在故人非。我来岂是无情者，为哭妻儿无泪挥。"
"哭文溪 其二","宋末元初","赵文","忆得梅边载酒时，梅花依旧主君非。春如生客至谁省，人与残年去不归。铜雀帐存仙似梦，金台雁到客沾衣。清朝庶政须参决，却怕除书出帝畿。"
"哭文溪 其一","宋末元初","赵文","满襟和气任天真，岂意俄成千载人。笃厚西都诸老传，宦游南海宰官身。竹君所幸存中子，荀氏何妨有二仁。早及相门今白发，传来哀讣倍酸辛。"
"哭萧渔所","宋末元初","赵文","于佛曾闻法，因诗遂得贫。若为三尺喙，不了百年身。在昔玄真子，如今主水神。饭馀茶又熟，不学泪沾巾。"
"海棠","宋末元初","赵文","纤纤光润态偏浓，曲曲花蓬暖自融。娇泪恼公初著雨，丰肌病酒不宜风。人疑欲睡高烧烛，天悔无香剩与红。正使吹残亦何恨，向来艳艳本空空。"
"寄孙小隐","宋末元初","赵文","恰似东山不见时，我怀如此更能诗。传闻荐表虽无验，感激修涂独见思。渝水微茫蓬岛外，秋风浩荡菊花期。别来残锦何堪寄，羞示孙郎帐下儿。"
"寄欧阳振仲","宋末元初","赵文","晚客他州只为饥，无人可与话心期。前生一念有今日，投老相逢复几时。头白可知天下事，秋深定有客中诗。何当细语梅花下，眼底故人今在谁。"
"丁督护曲 其一","宋末元初","赵文","丁督护，为我行。去时马上郎，今作野外殇。男儿肯断头，归女肯断肠。"
"入分宜界","宋末元初","赵文","上岭或如兴，下岭复如拜。是程多泥涂，拄杖端足赖。脱屦去泥淖，停车观水械。偶然得一笑，更以苦为快。田水终夜鸣，江浪怒澎湃。听之不能睡，摩足了诗债。"
"三香图","宋末元初","赵文","梅花瘦而贞，霜磨雪折骨愈奇。山矾清而野，桃李场中不肯移。梅也似伯夷，矾也似叔齐。水仙大似孤竹之中子，不瘦不野含仙姿。人生但愿水仙福，梅兄矾弟真难为。"
"上之回","宋末元初","赵文","动皇舆，回中道。龙为驱，虎为导。乐蕃釐，祠雍后。息甘泉，饫天酒。澹穆清，冰热恼。四夷服，咸稽首。臣三祝，皇万寿。"
"上陵","宋末元初","赵文","上古陵，古陵无可上。苔雨绣涩，草烟悽怆。鸱鸮鸣荒林，狐狸穴空圹。丰碑去梁何处津，堲周作灶谁家炀。不如东邻一抔土，樵牧侵陵白官府。"
"勾践夫人歌","宋末元初","赵文","君为王，我为后，结发相从期白首。君为奴，我为婢，人间反覆何容易。为婢不离家，为奴去适吴。死生未可测，离别在斯须。君谓妾勿悲，忍耻乃良图。自怜儿女情，能不啼乌乌。仰看庭前树，一岁一荣枯。与君若有重荣日，匆匆未可弃褕翟。"
"双雁吟","宋末元初","赵文","云间有双雁，弋者欲炙之。雁飞向南去，虽有矰?将安施。山川悠远霜霰苦，可怜宿食不得时。一雁中道死，一雁忍痛鸣且飞。黄云落日天地瘦，惟有影与形相随。归来故巢亦已毁，朝吟夕怨欲诉谁。千古万古多别离，唯有死者何当归。呜呼物生有情盍俱死，莫令后死空鸣悲。"
"去者日以疏","宋末元初","赵文","去者日以疏，留者日以老。沉忧能伤人，玄发坐成皓。人生固应尔，要亦何太早。携持玉雪姿，故敢弃远道。苍天行悠悠，白日照杲杲。安得以妾肠，化作君墓草。"
"生日客朱溪主人云今年乃青山真生日也感其语作诗自寿","宋末元初","赵文","人生难得真生日，正使百年才遇一。我今客里值斯时，况复主人相款密。连宵举酒为我寿，满眼鸡豚破梨栗。寿笺投赠盛宾友，寿觞拜舞罗弟侄。假今家居那有此，米盐纷纠费爬栉。去年闽山收弟骨，日夜悲啼吟蟋蟀。岁晚方能负骨归，此愿已偿甘似蜜。平生苦遭儿女累，十年求解如沐漆。今年二子各成婚，坐看明年婚嫁毕。云边太史相邂逅，许我行年七十七。盖棺以前日一诗，万首犹堪剑南匹。未知先生竟肯否，不肯便问天公乞。"
"白水初程","宋末元初","赵文","天公大恶处，妒我喜晴诗。当与妻子别，急雨纷交驰。小孙送我行，屡止不肯归。老夫骨肉情，能不酸且悲。日暮投历山，倦极不得栖。故人情义重，杯酒煦妪之。老友亦适至，良会非所期。人生孰非梦，此梦亦已奇。我倦欲先睡，径与主人辞。"
"石留","宋末元初","赵文","江流汤汤，日夜不休。瞿塘滟滪，屹然不流。人心人心，反覆难任。昨日朱丝琴，今日白头吟。望夫石，留到今。"
"伏虎岭残雪","宋末元初","赵文","晴得一霜晴更稳，饱饭不怕伏虎岭。山高积雪冻犹在，昨日空惊雪画本。日烘高树玉槎牙，时有冰花堕无影。纷纷垂丝白海棠，得冷时能略苏醒。可怪此君大曲折，向人雅拜欲求拯。拥袍公子亦吟雪，岂识山中有此景。笪桥烛下写诗成，一尊独酌谁能省。"
"刘阳卜氏耕乐堂","宋末元初","赵文","君当学君家君子儒，西河之上可以老，诸侯端拜为师模。君莫学君家老中郎，河南田畜岂不好，上林要牧天子羊。祇今乐莫如耕乐，悔我从初不曾学。作劳自可操豚蹄，旧读何妨挂牛角。慎勿思成汤聘币起幡然，伊尹当年已大错。"
"团扇歌","宋末元初","赵文","私夜必见污，葛屦必遭践。生世不为男，托身况微贱。悲痛只在心，憔悴更障面。出入怀袖中，羡郎白团扇。"
"扬州后土庙琼花香如莲花落不著地丙子一夕大雷雨失花所在相传以为上天云","宋末元初","赵文","朔风吹沙淮浪白，二十四桥沉冷月。颠雷夜半撼芜城，雪萼琼丝破空碧。金瓶岁岁献君王，玉罂泛酒莲花香。明光殿闭沙漠远，人自无情花断肠。落蕊飞天识天路，何如拔树飞升去。唐昌游女再归来，城中只卖琼花露。江南俘客吟如叫，想像裁词不成调。天宫夜宴按霓裳，玉女擎花紫皇笑。"
"早禾田","宋末元初","赵文","雨雨不肯止，倒泻春江涛。可怜龙公苦，甚我行路劳。长陂不可涉，攀岭如猿猱。忽然出夷旷，行人何滔滔。馆定访我友，醉我软脚醪。翻思昨暮秋，有酒安可逃。诸少森玉立，俊秀非儿曹。示我近所作，亦复吹其毛。人生有乘除，理不差秋毫。岂非昨者厄，故有今者遭。归来弛然卧，梦中亦陶陶。"
"次韵刘耘庐","宋末元初","赵文","江南有故事，极热介秋夏。空斋得幽景，众绿天所画。对景惬余情，谈文及兹暇。山风吹池月，不似城中夜。百年易过花，万事庶生蔗。羲和如走马，疾急不可靶。何妨奴严光，讵肯吏侯霸。一笑且披襟，新凉自无价。"
"次韵张天从","宋末元初","赵文","文字于吾身，有如病枝指。晚思逃天刑，日自参佛髓。近虽迫老病，颇已了生死。吾犹说故吾，我已觉今是。卿云从天来，五色光透纸。斯文亦厌老，此事尽逊子。好秋行当中，明月照白水。谁能访穷山，诗酒相料理。惟当吟君诗，永夜对明视。"
"次韵欧阳良有高山仰止四首 其四","宋末元初","赵文","世变如江河，不知何时止。芸芸生其间，有如赴海水。乾坤一大瓮，岁月等流矢。公言信可感，流辈乃尔耳。古来文章家，传者十数子。磨灭十八九，谁复知姓氏。要为不朽计，圣贤事在己。勖哉立其心，食鱼何必鲤。"
"次韵欧阳良有高山仰止四首 其三","宋末元初","赵文","新诗日以多，古意日以往。我欲求玄珠，未易觅象罔。中道良独难，执玉迷俯仰。索居无谁语，掩卷起遐想。当求古人知，何用世俗赏。意到亦偶然，深刻戒斯鞅。惟堪自娱戏，非欲互标榜。唐公谬见推，薛侯讵宜长。"
"次韵欧阳良有高山仰止四首 其二","宋末元初","赵文","我携二三子，行此白玉湾。案头左章集，古语留人间。我昔识此士，风雨满空山。忧愁送日月，不复记容颜。自从一别来，乃此再见悭。为客使同邑，造物何其儇。岂无城府意，乘马忽复班。还能顾寂寞，山路披荒菅。"
"次韵欧阳良有高山仰止四首 其一","宋末元初","赵文","少年场屋心，富贵轻秋毫。如何此偪仄，晚作空山逃。世方驰逐好，我独儒书豪。宁甘往教远，不肯十上劳。尚持鹍鸡弦，自爱凤尾槽。纷然凉州曲，谁赏郁轮袍。取之众弃中，君眼亦已高。惜哉君更穷，相看两萧骚。"
"次韵郭梅边汤孤松见寄","宋末元初","赵文","杜门却扫冯敬通，何人载酒暖此翁。昼长书罢啼鸟寂，山水似我清而穷。山僧携来两诗卷，笔势迅疾如追锋。渔歌风断郭功父，碧云暮合汤休公。寒梅自照太古雪，孤松压倒妖春红。一时见此光怪物，丈室忽换化人宫。近者重游宝林寺，山行小辟炎毒攻。唱酬坐觉山鬼泣，谈笑不知酒海空。当时分韵十五客，冠童亦有童非童。惜哉梅松不在眼，自与修竹为吾宗。传闻净觉更殊胜，极欲往求三日聋。补天久已付昨梦，面壁更欲收奇功。百年金碧亦尘土，须有好语留山中。山中道人许我否，饱饭摩腹听松风。"
"次韵感旧","宋末元初","赵文","人间岁月如江波，欢乐苦少哀情多。千曲箜篌弹不尽，公无渡河公渡河。"
"百牛图","宋末元初","赵文","浮沉隐见各从容，不借山童尺箠功。一犁春雨吾事济，何用啧啧多牛翁。"
"竹枝词 其二","宋末元初","赵文","江南女儿善踏歌，桑落酒熟黄金波。洗壶日日望君至，君不来兮可奈何。"
"网户叹","宋末元初","赵文","江南西风粳稻熟，网夫出门网妇哭。天晴黄雀飞苦高，县吏椎门怒震屋。哨声飞空健鹘过，迟速小误成蹉跎，君庖不充将奈何。"
"至白水主人饮至海棠下花已离披","宋末元初","赵文","昨日泥中人，今日花下客。即时一杯酒，已胜风雨黑。我来后花时，不及秾艳色。生与天作花，已是花命厄。沾茵与堕溷，要亦随所适。谁能长腴红，而不变衰白。惟应感流光，有酒日鼓瑟。"
"行行江水边","宋末元初","赵文","朝行江水边，莫行江水边。乍与江水别，江水复在前。江水胜人心，相随何缠绵。相随何缠绵，幸勿鸣悲煎。我悲为我弟，君悲亦胡然。"
"行雪","宋末元初","赵文","夜寒枕席跳霰珠，夜深我睡霰亦无。未晨仆起索炊火，怪见满地琼瑶铺。我行至此不得止，但倚红酒为先驱。路逢十店九闭户，苦寒正自无薪刍。终然著地即化去，造物何用劳工夫。前山欲融未融处，玉龙浮动青珊瑚。藤梢竹刺时点缀，寒食野花栖路隅。小车行雪真有益，平生看画无此笔。"
"西江柳氏月江诗","宋末元初","赵文","何人种此玻瓈橘，挂在空高寒露湿。秋风吹堕清泠中，惊杀神髯夜深蛰。钴鉧潭中岂无月，冷光长照衰羁泣。何如阿孙屋头月，时时投取杯中吸。吸馀吐向笔墨间，纸上淋漓流月汁。前年劫火到诗屋，月走江寒烧不及。青山夜起绕皆山，满地芦花不堪拾。何时短棹钓西江，雪寒一夜无蓑笠。"
"别白水归大雪","宋末元初","赵文","冰枝压路不可行，健夫快斧声丁丁。南山未得过车道，北山复作发屋声。低枝丛薄亦可喜，但觉身过琉璃城。山高路滑凛欲跌，拄杖赖有青童君。平安度岭笑相贺，榾柮快煖胭脂春。夜投野店且熟睡，明日阴晴明日事。"
"别朝祐","宋末元初","赵文","又与我友别，独与我子俱。念彼归舟疾，眠食今何如。愁怀不可遣，赖有床头书。曲江江上人，摇舟来卖鱼。亦有妻与子，一饱便有馀。我生不如子，多忧化其须。"
"听请道人念佛","宋末元初","赵文","平生不喜佛，喜听念佛声。大都止六字，三诵有馀音。唱偈类哀切，和声等低平。蝉联未肯已，绵弱殆不胜。馁息仅相属，柔吭时一鸣。听兹颓阘韵，生我寂灭情。坐令喧竞中，便欲无所争。乃知象教意，妙觉在声闻。俗人不解此，梵教杂歌行。敲铿鼓笛奏，真与郑卫并。能令妇女悦，未必佛者听。"
"李士宏得芗林五老石于野人","宋末元初","赵文","芗林丑石何曾丑，化为五老如此寿。高低俯仰各有意，清润坚贞皆可友。剜劖刻削巧戏剧，谁为此者鸿蒙叟。铜盆古雅出高丽，玉箸清奇原史籀。向翁神游渺何许，此物亦落何人手。野人得之安所用，光怪出屋惊田妇。天生尤物必有属，诗老得之端不偶。不须拄杖穿寒云，几案之间有庐阜。先生自是五山一，视真庐阜犹培塿。如何得此亦惊喜，便欲赋诗为不朽。醉僧痴望作怪供，持此或可博升斗。壶中九华竟不得，坡老叹息不离口。仇池不借王驸马，诗卷纷纷愁逆取。达人著想亦未免，何异儿童贪饼糗。蛾眉山高隔云雾，此物今知属谁某。世间奇宝虽可玩，鬼夺客偷谁使守。先生一笑付偶然，吾欲藏之无何有。"
"村行所见","宋末元初","赵文","良苗未成实，绿色相交加。南风嘘拂之，奔走如惊蛇。"
"汶归舟中","宋末元初","赵文","咿咿轧轧橹声歇，凄凄切切寒蛩鸣。满空星斗不解语，时与渔火争晶荧。"
"远如期","宋末元初","赵文","远如期，近可知。如何咫尺间，朝之所约夕背之。千言万语托死生，转眼已若行路人。问之何遽至如许，往往或起秋毫争。财利诚已重，仁义诚已轻。昨日弟与兄，今日胡与秦。远如期，古来惟是山阳范巨卿。"
"邯郸才人嫁为厮养卒妇","宋末元初","赵文","鸳鸯异野鹜，凤凰非山鸡。物生各有偶，非偶不并栖。昔为丛台人，今为圉者妻。亦知久当弃，无乃太不齐。同时歌舞人，何异玉与泥。失身已至斯，违天将安归。俛首祇自羞，有声不敢啼。何缘梦到君王侧，彻夜不眠闻马嘶。"
"陈清叔晚菊","宋末元初","赵文","物生何用出世早，春风红紫今枯槁。东篱潇洒一枝秋，向来埋没不如草。人生涉世亦如此，风雪林中要耐老。陈君臞然一寒素，清绝谁如叔也好。十年竟被先畴役，大袖高冠反颠倒。黄金白璧尽辞去，独与寒花澹相保。问君对菊何所得，租藉半空诗富藁。百年芳臭终不歇，一时泯灭岂足道。君不见渊明对菊无一钱，千古诗名塞穹昊。"
"麦熟","宋末元初","赵文","今年麦熟亦可喜，紫石霏霏落钟乳。我从田家惯饼饵，梦想风味今未已。箬叶浮浮捲牛舌，瓷瓯泛泛割龙耳。一丸萝卜吾岂无，悲歌不怕红娘子。诗成不满贵公笑，书生岂识饼十字。"
"抵豫章","宋末元初","赵文","泊舟豫章城，黑潦满道周。街衢未改昔，故旧罕所留。行投学子庐，假榻得小休。灯前作家书，岂为儿女谋。戒之筑土室，弟骨至则收。茫茫念三年，此骨知在不。置书就我寝，泫然泪双流。"
"明皇游月宫歌","宋末元初","赵文","铁龙一掷九万里，银桥冉冉行秋水。霓裳不是世间音，只有嫦娥似妃子。恍然一梦酒初醒，依然玉座云母屏。明朝写出天上曲，却笑羯鼓羊皮腥。人间万事如秋草，离别苦多欢乐少。崎岖万里锦官城，此身曾作银桥行。"
"枕上闻大风","宋末元初","赵文","梦中颠风摇梦魂，老夫起坐心未平。树枝上下觉山动，窗户开阖疑鬼行。鱼龙翻空江海怒，虎豹入丛道路清。溪头梅花无恙否，为子展转难为情。"
"河之水","宋末元初","赵文","河之水，深复深。舟以济，犹难谌。被发之叟，狂不可针。岂无一壶，水力难任。与公同匡床，恨不挽公襟。乱流欲渡，直下千寻。我泣眼为枯，我哭声为瘖。投身以从公，岂不畏胥沉。同归尚可忍，独生亦难禁。公死狂，妾死心。蛟龙食骨有时尽，惟有妾心无古今。河之水，深复深。"
"法寿乐歌","宋末元初","赵文","西云垂天飞流黄，宝鬘百万随风扬，帝居摩醯首罗乡。采女如花侍帝旁，珠啼玉唾天花香，澹然神情无世妆。下视邢尹纷醒狂，梵呗琅琅出清吭，天庖供馔荐豆觞。帝饮食之寿以康，恒沙世界俱来王，天王神圣臣忠良。春风万里酣耕桑，雨滴可数海可量，无有能知法寿长。梵天释帝万亿岁，岁岁寿杯天下醉。"
"罗稚川善画作此赠之","宋末元初","赵文","吾观天地间，一一皆是画与诗。渝川有二罗，画得天地之英奇。大罗诗名撼湖海，小罗天机勃郁不得已而水墨之。摇毫造化已破碎，洒墨元气为淋漓。嗟余老眼得一见，以手扪摸心然疑。问君自古画有几，君今此画师者谁。君言我以眼为手，天地万物皆吾师。吾能得其意与理，貌取色相特其皮。画成正未知似否，人人有眼谁可欺。譬之禅宗要透脱，恋恋祖佛宁非痴。作诗点出未来眼，一扫徐熙与郭熙。"
"采芝","宋末元初","赵文","晨登屋后山，采采山上芝。可怜松上雨，滴滴沾我衣。盈筐颇磊落，满意持之归。童子见我来，拍手共笑之。薄者实杀人，荡荡光陆离。厚者不能光，食之有馀滋。我感童子言，叹息成涟洏。古来用人者，或以薄见奇。一时误采取，后悔那可追。乃知古人智，不似童子痴。"
"陌上桑","宋末元初","赵文","采采陌上桑，采之不盈筐。云何不盈筐，欢子在中肠。车马从何来，云是大国王。呼妾欲共载，恐惕涕沾裳。君民分固严，敢乱夫妇纲。有罪妾当诛，宁当荐匡床。夫君即我天，岂必侍中郎。再拜前致词，蚕饥采桑忙。王其早还宫，宫中多艳妆。"
"雨行五岭下","宋末元初","赵文","天地忽昼晦，四山泼墨浓。而我行其间，宛如所翁龙。大风吹倒人，欲避无所容。有翼不得张，狂走急雨中。数里乃一息，如出鲛人宫。老树道边拜，疑我行雨工。过午上五岭，攀缘入青空。仰视万山巅，有气如炊笼。下视田间白，云此锄田农。兹行岂不苦，奇观亦已雄。惜哉如此山，不与晓景逢。不晓韩吏部，登华哭途穷。"
"前有一尊酒","宋末元初","赵文","前有一尊酒，有酒即无愁。吾评仪狄功，端与神禹侔。微禹吾其鱼，微狄吾其囚。人生十九不如意，一醉之外安所求。古来何国非亡社，古来何人不荒丘。沉思痛至骨，赖尔可销忧。尊中有酒，无酒乃休。饮多作病，酒不可雠。"
"昭君词","宋末元初","赵文","蜀江洗妍姿，万里献君王。君王不我幸，弃置何怨伤。君王要宁胡，借问谁能行。女伴各惧怯，畏此道路长。慨然欲自往，讵忍别恩光。倘于国有益，尚胜死空房。行行涉沙漠，风霜落红妆。得为胡阏氏，揣分已过当。单于感汉恩，边境得安康。一朝所天死，掩泣涕沾裳。胡俗或妻母，何异豺与狼。仰天自引决，爱此夫妇纲。大忠与大义，二者俱堂堂。可怜千古无人说，只道琵琶能断肠。"
"皆山夜起 其一","宋末元初","赵文","上田下田水哓哓，南岭北岭虫啁啁。如此月明谁管领，可怜满壁海棠梢。"
"相扑儿","宋末元初","赵文","一儿攀肩猿上枝，一儿接臂倒立之。立者忽作踞地伏，攀者引头立其足。飞跳倏忽何轻翾，怜尔骨节柔如绵。少年屈折支体软，红锦缠头酒论椀。此儿巧捷未足称，江南何限无骨人。"
"秋胡行","宋末元初","赵文","五日伉俪情，五年离别肠。归舍不数武，少忍庸何伤。如何甘旨费，乃作犯礼偿。桑者不有躬，何以奉高堂。秽行诚已丑，宁复可同床。濯之清泠渊，死之留芬芳。念姑讵忍别，引决涕沾裳。寄言后来者，好事怀金郎。"
"食鱼江水边","宋末元初","赵文","食鱼江水边，投骨江水中。众鱼逐其腴，踊跃以相从。所得仅濡沫，满意如游龙。焉知此弃骨，与尔类本同。人间网罗多，江海不得容。小鱼得骨莫浪喜，且可慎汝出入踪。"
"香径分韵得江字","宋末元初","赵文","一亭寒碧中，四面空无窗。种荷未有花，清意已满腔。小坐梅树下，我亦青油幢。晚来蝉声歇，静境热自降。清风与明月，造物无对桩。闲者恣吟取，如瓢分大江。欲归尚未肯，雨湿烟钟撞。"
"倚树三叹息","宋末元初","赵文","煌煌天上星，堕地化为石。回思天宫胜，再上那可得。台郁将谁言，犹能事文墨。一落秦王手，已是不完璧。秋风吹我衣，倚树三叹息。"
"倦极","宋末元初","赵文","倦极得凉意自适，芒席何必殊桃笙。啼鸟一声扇堕地，我睡已足非渠惊。"
"哭亦周 其二","宋末元初","赵文","堂上华颠泣欲枯，哭声那解到黄垆。千般欲解郤公意，难得嘉宾一箧书。"
"哭张文翁同舍 其一","宋末元初","赵文","岂意渴相如，俄为化子舆。平生一杯酒，活计百篇书。同舍遂欲尽，吾生不愿馀。如今念夫子，痛饮未全疏。"
"捕守宫","宋末元初","赵文","向来上阳人，尽属沙叱利。长门不用守，蜥蜴草间戏。"
"晓行","宋末元初","赵文","篮舆拂清露，亦有山花香。平生懒早起，催盥方倒裳。不知九州晓，有此清风凉。"
"海山图二首 其二","宋末元初","赵文","嵯峨石壁不可梯，列仙之癯实居之。下视茫茫渺何许，风帆浪舶多积贮。舟中贾客莫浪喜，山上高人解笑汝。"
"海山图二首 其一","宋末元初","赵文","栈道萦纡如蜀路，我梦曾游定何处。金碧楼台缥纱里，员峤方壶如是尔。彼何人者欲问之，翩然抱琴过桥底。"
"寄彭宏济","宋末元初","赵文","夜枕苦展转，午睡清且安。万事有乘除，满意良独难。贫居鲜来客，儿女自团圞。书声杂纺响，聒耳亦足欢。念我素心友，诗盟久已寒。向来适邂逅，杯酒语夜阑。如何同所舍，聚散如沙抟。百年尽偶尔，弃置何足叹。"
"得莲子","宋末元初","赵文","休休得一闲，杯酒聊从容。晚凉过池亭，受用水上风。默存即实境，身在莲花中。何况青青盘，磊落堆莲蓬。乍休吟风蝉，又起聒夜虫。乃知天机动，衮衮无终穷。如何二三子，不肯勤其躬。无已思太康，明当励新功。"
"晨起三首 其三","宋末元初","赵文","三人相对眠，眠中各自梦。觉起偶开门，老树绿不动。"
"晨起三首 其一","宋末元初","赵文","晨起出门去，江声自悲咽。满目无行人，前山雾如雪。"
"猎户叹","宋末元初","赵文","江南冬前虫未蛰，猎师篝火熏穴急。山中玉面何处藏，供奉期程如束湿。茅檐十日无炊米，蓬鬓鹑衣瘠如鬼。但教得狸何顾尔，易牙奉君尚烹子。"
"野鹰来歌","宋末元初","赵文","野鹰来，高台下。天寒鸟死狐兔伏，枯梢啄雪何为者。宜城有酒煦尔寒，格高鞲暖肉不乾，终日臂尔夜宿安。野鹰来，山中忍饥良独难。天阴日落雪模糊，有虎有虎雄当涂，两猿不饱睨我雏。鹰不来，将奈何。"
"铜雀瓦","宋末元初","赵文","曹公筑铜台，气力雄九有。咿嘤到香履，千古开笑口。犹馀当时瓦，作砚传不朽。涪翁所珍惜，又复落吾手。鬼夺与客偷，任运不汝守。可怜台上人，不如此瓦寿。"
"铜雀台","宋末元初","赵文","朝望西陵墓，夕望西陵墓。望望不复归，月朔又十五。月朔十五可奈何，更对空帷作歌舞。铜雀昂然飞不去，当时美人发垂素。我生不如陵上树，年年树根穿入土。"
"铜雀砚","宋末元初","赵文","老瞒智计笼天下，歌舞未终铜雀夜。可怜用破一生心，不及当时台上瓦。屑金作瓦费精神，那知身后旋成尘。流传千百仅一二，付与所不知何人。快阁仙人谀墓得，品题更费东坡墨。研磨辛苦政未休，怜尔何年返真宅。摩挲岁月白发生，建安七子俱彫零。安得春醪三万斛，醉来快写短歌行。"
"雪","宋末元初","赵文","三更星月寒炯炯，四更霜风吹断梗。晓来宇宙忽成空，万里天河堕无影。人间世界积滓秽，化作太清无色境。天上何人巧戏剧，笑我痴眠方怯冷。溪头梅花老于我，卧树生鳞欲谁省。饮羔金帐非我事，煎水何妨试双井。眼前清致不可辜，诸公白战续清颍。"
"黄西有以清江李侯书来袁见招不果就既去西有五十韵见寄次其韵","宋末元初","赵文","地僻谷自淳，此世有羲轩。行携二三子，读书秋树根。不拟山水窟，忽枉君侯轓。携持贵人意，仆口不惮烦。居然寒谷底，暖以扶桑暾。是时花正浓，主客共清樽。欣闻结驷盛，下贲穷巷原。恍如神仙人，谒入晋贺元。旧谷虽可记，白发各已拚。细论别来事，感怆将何言。愁予守破研，石田疲老犍。羡君行万里，天宇横孤鶱。唯思山林寂，颇厌朝市喧。夔州华发女，欲嫁谁能昏。堂堂李元礼，今代真龙门。胸中有人物，荦然剖篱藩。好春播伊耆，神火惊陆浑。词章轶唐人，天马出大宛。翰墨掩晋代，凤翥龙蛇奔。如何肯下顾，草间獐与猿。殷勤远赠我，一纸春风痕。空中实自愧，在上安敢援。坐对大将军，有虱不得扪。岂不念长饥，终恐成素飧。故人有宿诺，未敢覆手翻。泫然还明珠，甘此烟雨村。寄谢河阳公，敢当石与温。愿公茂功业，南国资于蕃。行当从公归，衮绣相府尊。嗟我与夫子，结契在仍昆。新知犹可乐，宿好况弥敦。中肠未抒写，别涕已潺湲。行行一尊酒，相送玉溪源。自从别君来，夜瞻太微垣。可怜一寸心，摇摇风中幡。采采涧边蒲，欲扣黄堂阍。行窥溟渤大，讵止云梦吞。省穑不堪用，愧我小国蘩。奈何疲津梁，卧病守一墩。欲往未可必，叹息谁与论。大哉天地德，六合回春暄。向来作诗祸，荡涤从此番。永言结我舌，有如啖铅矾。高居远俗氛，静坐收惊魂。皇皇仁义涂，自兹改乘辕。愿君笃久要，好语时温存。借君千顷波，清我汎滥袁。饱读古人书，仰酬明主恩。诸公尽萧曹，二皓自绮园。来诗岂可和，什袭传儿孙。"
"喜晴","宋末元初","赵文","行行复行行，晴日端可爱。全胜墙隈老，仅得暖肩背。欣欣田间麦，亦与人意会。乃知天地间，生意浩如海。"
"富水曾教授夜饮有作","宋末元初","赵文","心斋听讲趁诸生，何意相逢曲豆城。急雨狂风十年梦，青灯白酒故人情。形骸改化悲欢异，岁月销磨感慨平。却恐斗牛惊紫气，寒炉今夜聚文星。"
"彭海月北游","宋末元初","赵文","梦跨海风出埃?，万顷琼瑶双履踏。四无畔岸水连天，两椀琉璃自相合。当时我外更无人，仙圣往来班杂遝。恍然梦觉失清游，正似明珠埋蚌蛤。十年对月心自拜，江南沙土老额塌。羡君持月海天游，万里乾坤云一匝。乘槎径到斗牛间，细语星辰相问答。知君此行有奇遇，直挟星书扣阊阖。群仙若问青山人，白发秋深坐萧飒。"
"越妇采葛苦","宋末元初","赵文","采采山上葛，攀藤步岩幽。上山逢虎狼，下山逢猕猴。归来絺绤之，藕丝香且柔。织成一片云，精绝鬼工愁。入笥献君王，贡职民当修。君王不自惜，持以奉仇雠。西施被服之，俱是越国尤。吴王抵掌笑，于越吾何忧。飞书益封地，谓越吾诸侯。嗟尔采葛伴，辛苦勿叹愁。天道有乘除，苦极行当休。吴王沉醉姑苏上，半夜不知吴国秋。"
"雷震渔所之柱","宋末元初","赵文","瞥然满屋飞金蛇，楼东楼西号火鸦。天鼓百面一手挝，百年老柱神斧加。妇女惊倒儿童哇，知君把钓江头沙。明珠赤手龙颔拿，天翁发怒为此耶。向来五鬼千夜叉，寒我饥我生眼花。捧头惊窜如麇麚，从此不作穷诗家。"
"题画","宋末元初","赵文","云巢草虫十有七，我言蜂蚁非虫匹。我见二虫常敬之，为有君臣天所秩。江南此虫久已无，烦君剪取赠老夫。"
"题画虫鸟","宋末元初","赵文","泥行郭索其神全，枯枝独抱吟风仙。细腰追逐相后先，画眉双栖斗婵娟。一鸣一止俱自然，老猴如鬼踞石边。游蜂何为过其前，水禽伺鱼双眼穿。久而无得倦欲眠，鸲之鹆之高树巅。俯视螳臂为垂涎，之虫不作名利牵。饮啄之外何所便，人生扰扰真可怜。笑谈对面森戈鋋，王侯蝼蚁俱埃烟。大年未可笑小年，世间唯有虫能天。"
"题耆英图","宋末元初","赵文","耆英会上十三人，当时世道如初春。洛阳牡丹非昔比，妖怪百出年年新。我见此图泪如雨，诸老翩然过何许。何时梦见洛阳春，郑公插花潞公舞。"
"题郭索集","宋末元初","赵文","钩辀格磔李群玉，嵬眼澒耳樊宗师。人生歌哭贵适意，闲倚秋江听竹枝。"
"赠长沙谭存心","宋末元初","赵文","谭君酒狂，一笔万字不可当。嗟哉胡为乎，不自贵重也而狂。我知君狂不得已，欲倚杯酒呵苍苍。苍苍不识君我识，知君胸有光怪物。问君今年其岁几，四十一矣无何仕。光阴诞谩不可恃，我昔行年亦如此。相逢一醉令公喜，解剑倾囷无壮士。一簦独行风雨里，老人夜醉谁汝止。丈夫得志行所为，穷即低头教童子。嗟哉乾坤如此而已矣，归来归来归来是。"
"水石图赞","宋末元初","赵文","故园松菊，归步月明。萧然独往，百世之英。"
"书扇二首 其二","宋末元初","赵文","墙外数茎新竹，楼西一抹斜阳。偶游蚁穴初觉，细听蝉声自凉。"
"八声甘州 和孔瞻怀信国公，因念亦周弟","宋末元初","赵文","是去年、春草又凄凄，尘生缕金衣。怅朱颜为土，白杨堪柱，燕子谁依。谩说漫漫六合，无地著相思。辽鹤归来后，城亦全非。更有延平一剑，向风雷半夜，何处寻伊。怪天天何物，堪作玉弹棋。到年年、无肠堪断，向清明、独自掩荆扉。何况又、禽声杜宇，花事酴醾。"
"八声甘州 胡存斋除泉府大卿","宋末元初","赵文","记年时、快马上青云，而今衮衣还。问公归何有，春风万斛，散满人间。闻道金銮召对，风采动朝班。宰相从来有，几个朱颜。梅雨槐风清润，正台星一点，光照龙湾。赴经纶馀暇，按行紫芝山。念江南、民生何似，把囊封、奏上九重关。须信道，济时功行，便是仙丹。"
"大酺 感春","宋末元初","赵文","正宝香残，重帘静，飞鸟时惊花铎。沈思前梦去，有当时老泪，欲弹还阁。太一宫墙，菩提寺路，谁管纷纷开落。心情浑何似，似琵琶马上，晓寒沙漠。想筝雁频移，钏金度瘦，素肌清削。相思无奈著。重访旧、谁遣车生角。暗记省、刘郎前度，杜牧三生，为何人、顿乖芳约。试把菱花拭，愁来处、鬓丝先觉。念幽独、成荒索。何日重见，错拟扬州骑鹤，绿阴不妨细酌。"
"乌夜啼 秋兴","宋末元初","赵文","院静槐阴似水，雨馀蝉语先秋。熟残梅子无人打，金弹满红沟。又送行人归去，谁怜倦客淹留。画船旗鼓江南岸，人倚夕阳楼。"
"凤凰台上忆吹箫 转官球","宋末元初","赵文","白玉磋成，香罗捻就，为谁特地团团。羡司花神女，有此清闲。疑是弓靴蹴鞠，刚一踢、误挂花间。方信道，酴醾失色，玉蕊无颜。凭阑。几回淡月，怪天上冰轮，移下尘寰。奈堪同玉手，难插云鬟。人道转官球也，春去也，欲转何官。聊寄与、诗人案头，冰雪相看。"
"木兰花慢 送赵按察归洪州","宋末元初","赵文","鹭州江上水，望南浦、送将归。想陌上儿童，尊前父老，口口能碑。家声一琴一鹤，甚和他、琴鹤也无之。城市貔貅昼静，泮宫芹藻春迟。与公南北两天涯，渺再见何时。记楼月歌残，碧云句好，尽是相思。江南烧痕未补，倩春归、说与上天知。早晚洪钧一转，东风先到寒枝。"
"氐州第一 寿刘府教","宋末元初","赵文","风雨山城，天意欲雪，梅花照影清峭。彩燕飞春，祥麟绂旦，当日文星高照。天地无情，向十载、风埃吹老。盖世科名，经邦事业，白衣苍狗。不是贪名求分表。漫猎较、逢场一笑。野外朝仪，城中马队，且暂淹才调。为斯文争一脉，斯文在、乾坤未了。烂醉金尊，夜何其，东方渐晓。"
"玉烛新","宋末元初","赵文","梅花新霁后。正锦样华堂，一时装就。洞房花烛深深处，慢转铜壶银漏。新妆未了。奈浩荡、春心相候。香篆里、簇簇笙歌，微寒半侵罗袖。侵晨浅捧兰汤，问堂上萱花，夜来安否。功名漫斗。漫赢得、万里相思清瘦。蓝袍俊秀。便胜却、登科龙首。春昼永、帘幕重重，箫声缓奏。"
"石州慢","宋末元初","赵文","京浙尘埃，闽峤风霜，不觉催老。封侯事付儿曹，懒把菱花频照。明光赋笔，那知白首山中，年年管领闲花草。叩角夜漫漫，问何时能晓。堪笑。空有传世千篇，正似病呻饥啸。欲傲王侯，早被王侯相傲。盖棺事定，即今老子犹龙，荣枯得丧浑难料。无酒不须愁，问黄花知道。"
"扫花游/扫地游 李仁山别墅","宋末元初","赵文","结庐胜境，似旧日曾游，玉莲佳处。万花织组。爱回廊宛转，楚腰束素。度密穿青，上有燕支万树。探梅去。正竹外一枝，春意如许。奇绝盘谷序。更碧皱沿堤，绮霏承宇。柳桥花坞。问何人解有，玉兰能赋。老子婆娑，长与春风作主。彩衣舞。看人间、落花飞絮。"
"阮郎归 其一 梨花","宋末元初","赵文","冰肌玉骨淡裳衣。素云生翠枝。一生不晓谪仙诗。雪香应自知。微雨后，禁烟时。洗妆君莫迟。东风不解惜妍姿。吹成蝴蝶飞。"
"阮郎归 其二 惜春用前韵","宋末元初","赵文","舞红一架欲生衣。残英辞旧枝。雨声自唱惜春词。行人应未知。新火后，薄罗时。君归何太迟。镜中失却少年姿。年随花共飞。"
"花犯 贺后溪刘再娶","宋末元初","赵文","绣帘深，刘郎一笑，风流胜前度。戟香门户。还别有祥云，檐外飞舞。洞底烛下应低语。晨妆须带曙。待献了、堂前罗袜，双双交祝付。从前茜桃与杨枝，如今便、合逊梅花为主。行乐处。西溪上、柳汀花屿。封侯事、看人漫苦。谁能向、黄河风雪路。且对取、锦屏金幕，双蛾新样妩。"
"苏幕遮 春情","宋末元初","赵文","绿秧平，烟树远，村燕声喧，凫雁归来晚。自倚阑干舒困眼。一架葡萄，青得池塘满。饮先愁，吟又懒。几许闲情，百计难消遣。客路不如归梦短。何况啼鹃，怎不教肠断。"
"侧犯 夜饮海棠下","宋末元初","赵文","恨花开尽，夜深自敛胭脂颗。雨过。绕曲曲花蓬锦围裹。浮空烧蜜炬，香雾霏霏堕。无那。倚滴滴娇红笑相亸。歌俦饮伴，花底围春坐。念满眼、少年人，谁更老于我。岁岁花时，洞门无锁。莫负东君，酒盟诗课。"
"法驾导引 其一 寿云岩师","宋末元初","赵文","云漠漠，云漠漠，云拥紫皇家。岩上神仙无一事，幅巾临水看桃花。点点是丹砂。"
"法驾导引 其三","宋末元初","赵文","公度我，公度我，我是汉铜仙。惜我玉龙为觳觫，为公锄雨种芝田。留眼看千年。"
"临江仙 其一 寿此山，有酒名如此堂","宋末元初","赵文","如此中山如此酒，何须更觅蓬瀛。江湖历□记平生。诗囊都束起，只好说丹经。家事付他儿辈，功名留待诸孙。维摩法喜鬓青青。日长深院里，时听读书声。"
"临江仙 其二 寿前人","宋末元初","赵文","恰好菊花前二日，寿星高照秋天。堂前王母鬓方玄。怀中娇凤小，已解祝公年。如此生涯如此屋，看看海亦成田。闲中多把酒杯传。长生无别诀，放下是神仙。"
"洞仙歌 寿须溪。是年，其子受鹭洲山长","宋末元初","赵文","千年鹭渚，持作须翁酒。胜有儿孙上翁寿。向玉和堂上，樽俎从容，笑此处，惯著丝纶大手。金丹曾熟未，熟得金丹，头上安头甚时了。便踢翻炉鼎，抛却蒲团，直恁俊鹘梢空时候。但唤取、心斋老门生，向城北城南，傍花随柳。"
"莺啼序 寿胡存齐","宋末元初","赵文","初荷一番濯雨，锦云红尚卷。隘华屋、赋客吟仙，候望南极天远。还报道、飘然紫气，山奇水胜都行遍。却归来领客，水晶庭院开宴。窗户青红，正似京洛，按笙歌一片。似别有、金屋佳人，桃根桃叶清婉。倚薰风、虬须正绿，人似玉手挼纨扇。算风流，只有蓬瀛，画图曾见。谁知老子，正自萧然，于此兴颇浅。只拟问、金砂玉蕊，兔髓乌肝，偃月炉中，七还九转。今来古往，悠悠史传，神仙本是英雄做，笑英雄、到此多留恋。看看破晓耕龙，跨海骑鲸，千年依旧丹脸。便教乞与，万里封侯，奈朔风如箭。又何似、广山一任，种竹栽花，棋局思量，墨池挥染。天还记得，生贤初意，乾坤正要人撑拄，便公能安隐天宁肯。待看佐汉功成，伴赤松游，恁时未晚。"
"莺啼序 其一 春晚","宋末元初","赵文","东风何许红紫，又匆匆吹去。最堪惜、九十春光，一半情绪听雨。到昨日、看花去处，如今尽是相思树。倚斜阳脉脉，多情燕子能语。自怪情怀，近日顿懒，忆刘郎前度。断桥外、小院重帘，那人正柳边住。问章台、青青在否。芳信隔、□魂无据。想行人，折尽柔条，滚愁成絮。闲将杯酒，苦劝羲和，揽辔更少驻。怎忍把、芳菲容易委路。春还倒转归来，为君起舞。寸肠万恨，何人共说，十年暗洒铜仙泪，是当时、滴滴金盘露。思量万事成空，只有初心，英英未化为土。浮生似客，春不怜人，人更怜春暮。君不见、青楼朱阁，舞女歌童，零落山丘，便房幽户。长门词赋，沈香乐府，悠悠谁是知音者，且绿阴多处修花谱。殷勤更倩啼莺，传语风光，后期莫误。"
"莺啼序 其二 有感","宋末元初","赵文","秋风又吹华发，怪流光暗度。最可恨、木落山空，故国芳草何处。看前古、兴亡堕泪，谁知历历今如古。听吴儿唱彻，庭花又翻新谱。肠断江南，庾信最苦，有何人共赋。天又远，云海茫茫，鳞鸿似梦无据。怨东风、不如人意，珠履散、宝钗何许。想故人、月下沈吟，此时难诉。吾生已矣，如此江山，又何怀故宇。不恨赋归迟，归计大误。当时只合云龙，飘飘平楚。男儿死耳，嘤嘤昵昵，丁宁卖履分香事，又何如、化作胥潮去。东君岂是无能，成败归来，手种瓜圃。膏残夜久，月落山寒，相对耿无语。恨前此、燕丹计早，荆庆才疏，易水衣冠，总成尘土。斗鸡走狗，呼卢蹴鞠，平生把臂江湖旧，约何时、共话连床雨。王孙招不归来，自采黄花，醉扶山路。"
"望海潮 次龙有章韵","宋末元初","赵文","云外梅阴，雨馀苔晕，嫩寒初沁罗裳。书几凝尘，琴丝带润，小窗幽梦生凉。新水涨银塘。恨王孙去后，烟草茫茫。记得湖山胜处，相对拆封黄。情笺思墨犹香。奈当时两鬓，都是吴霜。兔颖吟苦，鹴裘解尽，何意此□游梁。旧话不堪长。便倩薰风吹去，本地看风光。惟有青山，伴我耕钓老村庄。"
"绮寮怨 题写韵轩","宋末元初","赵文","绛阙珠宫何处，碧梧双凤吟。为底事、一落人间，轻题破、隐韵天音。当时点云滴雨，匆匆处、误墨沾素襟。算人间、最苦多情，争知道、天上情更深。世事似晴又阴。罗褥甲帐，回头一梦难寻。虎啸崎嵚，护遗迹、尚如今。斜阳落花流水，吹紫宇、澹成林。霜空月明，天风响、环佩飞翠禽。"
"疏影","宋末元初","赵文","寒泉溅雪，有环佩隐隐，飞度霜月。易水风寒，壮士悲歌，关山万里离别。杨花浩荡晴空转，又化作、云鸿霜鹘。耿石壕，夜久无言寂历，如闻幽咽。云谷山人老矣，江空又岁晚，相对愁绝。玉立长身，自是胎仙，舞我黄庭三叠。人间只惯丁当字，妙处在、一声清拙。待明朝、试拂菱花，老我一簪华发。"
"塞翁吟","宋末元初","赵文","坐对梅花笑，还记初度年时。名利事，总成非。漫老矣何为。吴山夜月闽山雾，回首鬓影如丝。懒更问，斗牛箕。强凭醉成诗。闲思。嗟飘泊，浮云飞絮，曾跌荡、春风柘枝。便万里、金台筑就，已长分采药庞公，誓墓羲之。百年正尔，一笑尊前，儿女牵衣。"
"塞翁吟 黄园感事","宋末元初","赵文","又海棠开后，楼上倍觉春寒。绿叶润，雨初乾。爱远树团团。当时剩买名花种，那信付与谁看。十载事，土花漫。但青得阑干。悲欢。思人世、真如一梦，留不住、城头日残。看眼底、西湖过了，又还见、赵舞燕歌，抹粉涂丹。凭君更酌，后日重来，直是晴难。"
"瑞鹤仙 刘氏园西湖柳","宋末元初","赵文","绿杨深似雨。西湖上、旧日情丝恨缕。风流似张绪。羡春风依旧，年年眉妩。宫腰楚楚。倚画阑、曾斗妙舞。想而今似我，零落天涯，却悔相妒。痛绝长秋去后，杨白花飞，旧腔难谱。年年暗度。凄凉事，不堪诉。记菩提寺路，段家桥水，何时重到梦处。况柔条老去，争奈系春不住。"
"题石勒问道图","宋末元初","钱选","磊落为人天下奇，来参佛法始知机。一言能悟圆通理，却笑刘聪事事非。"
"题宫姬戏婴图","宋末元初","钱选","殿阁森森气自清，不知人世有蓬瀛。日长无事宫中乐，閒与诸姬伴戏婴。"
"题观梅图","宋末元初","钱选","不见西湖处士星，俨然风月为谁明。当时寂寞孤山下，两句诗成万古名。"
"题杨妃上马图","宋末元初","钱选","唐室开元致太平，年年十月幸华清。当时马上多娇态，不相驱驰蜀道行。"
"题孤山图","宋末元初","钱选","一童一鹤两相随，閒步梅边赋小诗。疏影暗香真绝句，至今谁复继新辞。"
"题金碧山水卷四首 其四","宋末元初","钱选","胸中得酒出孱颜，木叶森森岁暮残。落墨不随岚气暝，几重山色几重澜。"
"题金碧山水卷四首 其三","宋末元初","钱选","烟云出没有无间，半在空虚半在山。我亦閒中消日月，幽林深处听潺湲。"
"题金碧山水卷四首 其一","宋末元初","钱选","目穷千里笔不到，自是馀生坐太凡。一日兴来何可遏，开窗写出碧嵓嵓。"
"题复州裂本兰亭","宋末元初","钱选","鼠须注砚写流觞，一入书林久复藏。二十八行经进字，回头不比在尘梁。"
"题秋江待渡图","宋末元初","钱选","山色空濛翠欲流，长江清澈一天秋。茅茨落日寒烟外，久立行人待渡舟。"
"题秋茄图","宋末元初","钱选","忆昔毗山爱写生，瓜茄任我笔纵横。自怜老去翻成拙，学圃今犹学不成。"
"题唐三学士图","宋末元初","钱选","唐三学士粲三英，挺挺人才艺术精。无事围棋春昼永，至今画笔尚传名。"
"题桃源图","宋末元初","钱选","始信桃源隔几秦，后来无复问津人。武陵不是花开晚，流到人间却暮春。"
"七言绝句三首 其三","宋末元初","钱选","眼前触物动成冰，冻笔频枯字不成。独坐火炉煨酒吃，细听扑簌打窗声。"
"七言绝句三首 其一","宋末元初","钱选","子猷安道何为者，自是相忘意最真。千载寥寥风雪夜，始知乘兴更无人。"
"中秋月","宋末元初","钱选","皎皎无边白玉盘，年年此夕带愁看。松枝积翠欺人老，桂影浮香入鬓寒。常记醉来多谬误，又逢秋至辄悲酸。疏桐清露中庭下，泪洒西风为一弹。"
"杂诗 其一","宋末元初","钱选","地僻秋深戎马閒，一尊随处且开颜。谁思铜雀埋黄土，但忆金人出汉关。六合茫茫天共远，五湖杳杳雁飞还。中年陶写无丝竹，王谢风流莫强攀。"
"杂诗 其二","宋末元初","钱选","青春跃马两山间，溪柳岩花动客颜。日落孤城金铎振，草深荒冢石人閒。庾郎赋就元无味，阮籍途穷且未还。江左风流半摧谢，白头犹自绕乡关。"
"夜宿南山僧寺","宋末元初","钱选","高楼一日赏新晴，白羽停挥倚绣楹。尘世可怜人易老，海门还见月长生。蓬瀛缥缈南山小，殿阁森罗北斗横。今古登临尽如此，不须游子独含情。"
"春日即事","宋末元初","钱选","十日春风暄且妍，溪头花柳竞相鲜。美人遥隔山川外，社雨忽来尊俎前。白发青春犹故我，夕阳幽草自新阡。五陵公子莫相笑，曾散黄金乐少年。"
"山居图卷","宋末元初","钱选","山居惟爱静，白日掩柴门。寡合人多忌，无求道自尊。鴳鹏俱有意，兰艾不同根。安得蒙庄叟，相逢与细论。"
"题友人判太平归来诗卷","宋末元初","钱选","宫锦翩翩五色麟，如君端合侍枫宸。山中老去陶弘景，湖曲归来贺季真。上界神仙足官府，此身城郭旧人民。还乡我结同盟社，只看桃花莫问春。"
"水仙花图","宋末元初","钱选","帝子不沉湘，亭亭绝世妆。晓烟横薄袂，秋濑韵明珰。洛浦应求友，姚家合让王。殷勤归水部，雅意在分香。"
"雪晴知宫周济川和余杯字韵诗作此奉酬","宋末元初","钱选","乱山积雪郁崔嵬，对景惭无倡和才。晴日旧曾梅下饮，好怀今为竹林开。仙人千劫能居此，俗客三生始一来。未许扁舟落我手，明朝相约共传杯。"
"七言律诗一首","宋末元初","钱选","倚天苍弁独崔嵬，仙阙遨游愧不才。揽镜频嗟双鬓改，推窗三见六花开。山中酒户冲寒去，城里行人蹋雪来。安得时晴风日好，竹林深处且衔杯。"
"连雪可畏再赋律诗一首","宋末元初","钱选","阶檐积雪动经旬，犹自霏霏夜向晨。四望莫分天地色，一时遮尽海山尘。舞风不住缘何事，见日还销亦快人。独欠故交来叩户，洛中高卧是前身。"
"韩左军马图卷","宋末元初","钱选","韩公胸次有神奇，写得天闲八尺驹。曾为岐王天上赐，不随都护雪中驱。霜蹄奋迅追飞电，凤首昂藏似渴乌。春草青青华山曲，三边今日已无虞。"
"五君咏 刘伶","宋末元初","钱选","刘公善闭关，怀情灭闻见。鼓钟不足欢，容色岂能眩。韬精日沉饮，谁知非荒宴。颂酒虽短章，深衷自此见。"
"五君咏 阮咸","宋末元初","钱选","仲容青云器，实禀生民秀。达音何用深，识微在金奏。郭奕巳心醉，山公非虚觏。屡荐不入官，一麾乃出守。"
"天台杂书","宋末元初","钱选","灵境无人桃自花，东风吹散赤城霞。山容对我横天末，柳色将春到水涯。王粲忆秦空有恨，杜陵入蜀更无家。干戈满眼何年定，回雁悠悠白日斜。"
"春暮","宋末元初","钱选","晴日溪光动草堂，两峰浮翠瞰沧浪。独挥羽扇成何事，更叹芒鞋为底忙。一水澄清鱼避影，万红狼藉蝶分香。东风自是无情物，白日杨花莫漫狂。"
"仇书图","宋末元初","钱选","两两挟策游康衢，聚戏不异同队鱼。忽然儿态起争竞，捐弃箧笥仇诗书。"
"归去来图","宋末元初","钱选","衡门植五柳，东篱采丛菊。长啸有馀清，无奈酒不足。当世宜沉酣，作色召侮辱。乘兴赋归欤，千载一辞独。"
"题竹林七贤图","宋末元初","钱选","昔人好沉酣，人事不复理。但进杯中物，应世聊尔尔。悠悠天地间，媮乐本无愧。诸贤各有心，流俗毋轻议。"
"题金碧山水卷四首 其二","宋末元初","钱选","江南北苑出奇才，千里溪山笔底回。不管六朝兴废事，一樽且向画图开。"
"题洪厓先生像卷","宋末元初","钱选","神驾驭景飙，太虚时总辔。玄道不可分，直悟天人际。群从皆成仙，玩世不计年。何当事神游，许我笑拍肩。"
"题浮玉山居图","宋末元初","钱选","瞻彼南山岑，白云何翩翩。下有幽栖人，啸歌乐徂年。丛石映清泚，嘉木澹芳妍。日月无终极，陵谷从变迁。神襟轶寥廓，兴寄挥五弦。尘彯一以绝，招隐奚足言。"
"霅溪翁雪霁望弁山图","宋末元初","钱选","弁山之阳冠吴兴，峮嶙巀?望不平。焕然仙宫隐其下，众山所仰青复青。雪花夜积山如换，乘兴行舟须放缓。平生不识五老峰，且写吾乡一奇观。"
"七言绝句三首 其二","宋末元初","钱选","一冬飞雪又将春，能报年丰不救贫。我亦曾闻散花手，不知天女意何勤。"
"五言古体一首","宋末元初","钱选","城市我所居，遥看弁山雄。积雪最先见，皓彩照诸峰。我今远城市，薄游留此中。忽焉岁云暮，更觉尊屡空。开门未然烛，飞花舞回风。万木同一缟，四野变其容。恨无登山屐，幽讨何由穷。"
"潇湘神 端午竞渡棹歌十首 其十","宋末元初","黄公绍","月明中，月明中，满湖春水望难穷。欲学楚歌歌不得，一场离恨两眉峰。"
"汉宫春 郡圃赏白莲","宋末元初","黄公绍","身到瑶池。正□永芙蓉，跕素鸾飞。绿云淡笼波面，鸳影差差。青冥世界，向龙宫、涌出江妃。凝望久，夜凉如水，人间惆怅芳时。池上方壶仙伯，是珊珊月佩，绰绰冰肌。重来碧环胜处，笑引琼卮。谁歌白雪，坐中客、赛过玄晖。醉归也，玉绳低转，晓风轻拂荷衣。"
"花犯 木芙蓉","宋末元初","黄公绍","翠奁空、红鸾蘸影，嫣然弄妆晚。雾鬟低颤。飞嫩藕仙裳，清思无限。象床试锦新翻样，金屏连绣展。最好似、阿环娇困，云酣春帐暖。寻思水边赋娟娟，新霜□旧约，西风庭院。肠断处，秋江上、彩云轻散。凭谁向、一筝过雁。细说与、眉心杨柳怨。且趁此、菊花天气，年年寻醉伴。"
"念奴娇 月","宋末元初","黄公绍","山围宽碧，月十分圆满，十分春暮。匹似涌金门外看，添得绿阴佳树。野阔星垂，天高云敛，不受红尘污。徘徊水影，闲中自有佳处。乘兴著我扁舟，山阴夜色，渺渺流光溯。望美人兮天一角，我欲凌风飞去。世事浮沈，人生圆缺，得似烟波趣。兴怀赤壁，大江千古东注。"
"明月棹孤舟/夜行船 木樨","宋末元初","黄公绍","雁带愁来寒事早。西风把鬓华吹老。猛省中秋，都来几日，先自木樨开了。淰淰轻阴天弄晓。平白地、被花相恼。一枕云闲，半窗秋晓，时有阵香吹到。"
"青玉案","宋末元初","黄公绍","年年社日停针线。怎忍见、双飞燕。今日江城春已半。一身犹在，乱山深处，寂寞溪桥畔。春衫著破谁针线。点点行行泪痕满。落日解鞍芳草岸。花无人戴，酒无人劝，醉也无人管。"
"洞仙歌 刘守之任","宋末元初","黄公绍","银菟分竹，是君王亲付。州在扶舆最清处。紫云楼、记取天语丁宁，襦绔手，好好为吾摩拊。望公如望月，见说郴江，父老多时问来暮。旌旆试初凉，紫马西来，青丝络、秋风满路。早橘井丹成入仙班，有乔木前芳，事须公做。"
"莺啼序 吴江长桥","宋末元初","黄公绍","银云卷晴缥缈，卧长龙一带。柳丝蘸、几簇柔烟，两市帘栋如画。芳草岸、弯环半玉，鳞鳞曲港双流会。看碧天连水，翻成箭样风快。白露横江，一苇万顷，问灵槎何在。空翠湿衣不胜寒，日华金掌沆瀣。甃花平、绿文衬步，琼田涌出神仙界。黛眉修，依约雾鬟，在秋波外。阁嘘青蜃，楼啄彩虹，飞盖蹴鳌背。灯火暮，相轮倒影，偷睇别浦，片片归帆，远自天际。舞蛟幽壑，栖鸦古木，有人剪取松江水，忆细鳞巨口鱼堪鲙。波涵笠泽，时见静影浮光，霏阴万貌千态。蒹葭深处，应有闲鸥，寄语休见怪。倩洗却、香红尘面，买个扁舟，身世飘萍，名利微芥。阑干拍遍，除东曹掾，与天随子是我辈，尽胸中、著得乾坤大。亭前无限惊涛，总把遥吟，月明满载。"
"望江南/忆江南 其一 雨","宋末元初","黄公绍","思晴好，去上竹山窠。自古常言光霁好，如今却恨雨声多。奈此坐愁何。"
"喜迁莺 荼","宋末元初","黄公绍","乱红飞雨。怅春心一似，腾腾闷暑。密绾柔情，暗传芳意，人在垂杨深宇。晓雪一帘幽梦，半点檀心知否。春不管，想粉香凝泪，翠颦含趣。谁念芳径小，新绿笺笺，问讯今何许。玉冷钗头，罗宽带眼，缥缈青鸾难遇。望断碧云深处，倚遍画阑将暮。空惆怅，更江头桃叶，溜横波渡。"
"喜迁莺 和老人咏梅","宋末元初","黄公绍","世情冰尽。算耐久祗是，陇头芳信。惆怅人间，几千年□，留得陆郎馀韵。朔云解识花意，遮断疏狂蝶粉。岁寒了，狂风传香远，月移影近。清润。无点涴，不曰坚乎，如玉真难尽。除宋广平，与林和靖，肉眼有谁能认。仙丰道骨如许，相对霜髯雪鬓。长健也，好年年管领，春光随分。"
"满江红 花朝雨作","宋末元初","黄公绍","客子光阴，又还是、杏花阡陌。敧枕听、一窗夜雨，怎生禁得。银蜡痕消珠凤小，翠衾香冷文鸳拆。叹人生、时序百年心，萍踪迹。声不断，楼头滴。行不住，街头屐。倩新来双燕，探晴消息。可煞东君多著意，柳丝染出西湖色。待牡丹、开处十分春，催寒食。"
"竞渡棹歌 其四","宋末元初","黄公绍","驾灵鼍，驾灵鼍，几年翠舞与珠歌。看到日斜犹未足，涌金门外涌金波。"
"竞渡棹歌 其九","宋末元初","黄公绍","踏青青，踏青青，西泠桥畔草连汀。扑得龙船儿一对，画阑倚遍看游人。"
"竞渡棹歌 其八","宋末元初","黄公绍","建云斿，建云斿，土风到处总相犹。朝了霍山朝岳帝，十分打扮是杭州。"
"竞渡棹歌 其二","宋末元初","黄公绍","斗轻桡，斗轻桡，雪中花捲棹声摇。天与玻璃三万顷，尽教看得几吴舠。"
"竞渡棹歌 其三","宋末元初","黄公绍","看龙舟，看龙舟，两堤未斗水悠悠。一片笙歌催闹晚，忽然鼓棹起中流。"
"竞渡棹歌 其一","宋末元初","黄公绍","望天湖，望天湖，绿杨深处鼓??。好是年年三二月，湖边日日看划船。"
"竞渡棹歌 其六","宋末元初","黄公绍","绣周张，绣周张，楼台帘幕絮高扬。谁赋珠宫并内阙，怀王去后去沉湘。"
"竞渡棹歌 其五","宋末元初","黄公绍","马如龙，马如龙，飞过苏堤健斗风。枊下系船青作缆，湖边荐酒碧为筒。"
"竞渡棹歌 其七","宋末元初","黄公绍","棹如飞，棹如飞，水中万鼓起潜螭。最是玉堂堂上好，跃来夺锦看吴儿。"
"踏莎行 木樨","宋末元初","黄公绍","蟾苑萧疏，云岩芳馥。仙娥寄种来溪曲。晓烟薰上古龙涎，西风展破黄金粟。庾岭未梅，陶园休菊。天教占取清香独。胆瓶枕畔两三枝，梦回疑在瑶台宿。"
"一春 其二","宋末元初","黄庚","花心醉日蝶先觉，柳眼窥春莺未知。景物繁华易凋谢，一春消得几番诗。"
"一春","宋末元初","黄庚","新绿园林雨过时，黄鹂无语恨春归。杨花怕逐东风去，搭住阑干不肯飞。"
"九日感怀","宋末元初","黄庚","新橙初试蟹螯肥，一曲清歌酒一卮。料得故园秋正好，黄花应怪客归迟。"
"子胥庙","宋末元初","黄庚","伍相祠前云气昏，奔吴心事与谁论。怒涛夜半翻江月，疑是忠臣一片魂。"
"山村","宋末元初","黄庚","小小荆扉傍水开，竹桥分路入苍苔。呼童扫去阶前叶，恐有诗人踏月来。"
"山中","宋末元初","黄庚","万壑松声撼翠微，夜寒风露湿人衣。山翁踏月巡幽径，竹里笼开鹤未归。"
"山中秋夜","宋末元初","黄庚","石床弹月鹤听琴，玉宇凝秋绝点尘。万里无云银汉淡，一天风露湿星辰。"
"中秋对月","宋末元初","黄庚","十分蟾影照人间，一片山河古影寒。惆怅年年今夜月，人生能得几回看。"
"书灯","宋末元初","黄庚","书幌低垂风不来，兰膏花暖夜深开。剔残犹有馀光在，一点丹心未肯灰。"
"书怀","宋末元初","黄庚","万卷诗书千古事，一灯窗火十年心。功名梦断身无用，闲补离骚学楚吟。"
"书馆即事","宋末元初","黄庚","烟拖野色入书窗，一畈平田隔草塘。暮雨初收新水满，藕花香杂稻花香。"
"孔明高卧图","宋末元初","黄庚","未用胸中八阵兵，草庐高卧掩柴扃。当时不见刘玄德，谁识先生是将星。"
"木芙蓉","宋末元初","黄庚","芙蓉一带绕池塘，万绿丛中簇艳妆。错认园林春富贵，不知叶底有风霜。"
"水仙花","宋末元初","黄庚","冰魂月魄水精神，翠袂凌波湿楚云。雪后清闲谁是侣，汨罗江上伴湘君。"
"王荆公庙","宋末元初","黄庚","遗像巍然占古祠，区区土偶亦冠緌。无言似想青苗策，面目犹如执拗时。"
"见雁有怀","宋末元初","黄庚","满眼西风忆故庐，亲朋音问久相疏。年年江上无情雁，只带秋来不带书。"
"东山谢太傅祠蔷薇台","宋末元初","黄庚","围棋别墅却秦军，千载功名一窖尘。今日江山非晋有，荒祠花木为谁春。"
"仙姑对奕图","宋末元初","黄庚","碧玉花冠素锦裳，对拈棋子费思量。终年不下神仙著，想是蓬莱日月长。"
"半轩疏雨","宋末元初","黄庚","檐前数点弄晴光，浥露庭花枕簟香。池草梦回诗思杳，吟窗分得一边凉。"
"对菊","宋末元初","黄庚","菊似灵均带楚愁，餐英人去思悠悠。西风篱落甘清苦，不爱春光只爱秋。"
"对菊","宋末元初","黄庚","春花能得几时红，万树繁华转眼空。黄菊虽黄偏耐久，西风雅淡似东风。"
"田家","宋末元初","黄庚","流水小桥江路景，疏篱矮屋野人家。田园空阔无桃李，一段春光属菜花。"
"龙江无杜鹃","宋末元初","黄庚","客里春残又一年，落花满地草连天。缘何不动归与兴，祇为龙江无杜鹃。"
"伤春","宋末元初","黄庚","园林芳事已阑珊，梅未生仁笋未竿。堤上柳棉风脱尽，绿阴应在雨中寒。"
"伤春","宋末元初","黄庚","东皇别我太匆匆，急景相催鬓已翁。杜宇一声花结局，人生消得几春风。"
"杂咏 其七","宋末元初","黄庚","囊底诗成无卖处，床头金尽已多时。元龙豪气依然在，惯守清贫岂足悲。"
"杂咏 其五","宋末元初","黄庚","新绿园林微雨后，落红庭院夕阳时。一声杜宇催春去，贪睡棠妃未必知。"
"杂咏 其二","宋末元初","黄庚","人非陶令空看菊，诗不林逋漫咏梅。晋宋后来爱花者，输他高节与高才。"
"杂咏 其一","宋末元初","黄庚","柳嫌暮雨莺声涩，花怯东风蝶梦寒。偶忆故园春色好，他乡花柳带愁看。"
"杂咏","宋末元初","黄庚","地多种竹堪容鹤，池不栽莲恐碍鱼。小径荒苔人不到，闭门閒学换鹅书。"
"杂咏 其六","宋末元初","黄庚","持螯已饱团脐蟹，砟脍犹思巨口鲈。风物秋来多感慨，天寒酒醒客心孤。"
"杂咏 其八","宋末元初","黄庚","人无气节何足道，腹有诗书自不同。实学真才谁具眼，江湖难遇杜司空。"
"杂咏 其四","宋末元初","黄庚","稚柳已回春暖意，残梅犹结岁寒心。百年身世诗中老，好景难消几度吟。"
"杂咏 其三","宋末元初","黄庚","天外斜阳犹在树，林间宿鸟已归巢。黄昏莫把柴门掩，恐有诗人带月敲。"
"江上","宋末元初","黄庚","江上支筇眼界宽，夕阳影里水云寒。凭谁说与閒鸥鹭，借我渔矶把钓竿。"
"江村","宋末元初","黄庚","极目江天一望赊，寒烟漠漠日西斜。十分秋色无人管，半属芦花半蓼花。"
"江村即事","宋末元初","黄庚","江村暝色渐凄迷，数点残鸦杂雁飞。雁宿芦花鸦宿树，各分一半夕阳归。"
"江景","宋末元初","黄庚","寒生雁背天将雪，冷入鱼鳃水欲冰。钓艇归来江路暝，舟人分火点渔灯。"
"池荷","宋末元初","黄庚","红藕花多映碧阑，秋风才起易彫残。池塘一段荣枯事，都被沙鸥冷眼看。"
"竹林夏日","宋末元初","黄庚","不受炎光玉万竿，仙林便作晋林看。此君长带冰霜气，醉卧绿阴诗梦寒。"
"舟次九山","宋末元初","黄庚","水云尽处列奇峰，螺髻参差杳霭中。江岸维舟看不了，烟岚分碧入疏篷。"
"西山韩太师坟","宋末元初","黄庚","古墓年深草树荒，石人石马卧斜阳。争如湖上逋仙冢，诗骨埋云万古香。"
"西湖行春","宋末元初","黄庚","画船无复沸笙歌，湖水年年自碧波。回首苏公堤上柳，绿阴不似旧时多。"
"论诗","宋末元初","黄庚","三百馀篇岂苦思，个中妙处少人知。籁鸣机动何容力，才涉推敲不是诗。"
"过曹娥庙","宋末元初","黄庚","细雨满山眉黛敛，怒涛千古哭声寒。须知此庙关风教，莫作寻常神女看。"
"问菊","宋末元初","黄庚","山冈独立对秋光，一袖西风两屐霜。笑倚东篱问寒菊，自渊明后几番香。"
"即事","宋末元初","黄庚","春晴无处不繁华，多少游人逐钿车。尽道东风花柳好，谁知生意在桑麻。"
"即景","宋末元初","黄庚","篱落西风野老家，闲看景物感年华。柳衰荷败芙蓉死，交割秋光与菊花。"
"吟边","宋末元初","黄庚","落尽荼蘼燕未归，小园寂寂掩柴扉。吟边正苦无诗料，风递杨花扑客衣。"
"听雨","宋末元初","黄庚","老来已觉此身闲，近日唐诗亦懒看。半榻白云眠听雨，一窗帘影隔春寒。"
"床屏墨竹","宋末元初","黄庚","淇澳新梢笔下分，枕屏墨晕点寒云。诗人纸帐眠清夜，不梦梅花梦此君。"
"怀友","宋末元初","黄庚","听雨思君泪欲流，檐声滴老鬓边秋。何时过我晴窗下，共话思君听雨愁。"
"炀帝行宫","宋末元初","黄庚","彩凤楼前汴水流，君王不复锦帆游。长堤旧日青青柳，曾带春风拂御舟。"
"芭蕉","宋末元初","黄庚","翠叶离披傍竹林，几年雨露受恩深。绿章封事今无用，空对西风抱赤心。"
"花柳","宋末元初","黄庚","花半睡时分蝶梦，柳三眠处足莺声。谁知花柳无情物，添个蝶莺便有情。"
"和李蓝溪梅花韵 其一","宋末元初","黄庚","孤山别后有谁怜，踏雪看花又一年。几度相思空夜月，角声吹恨不成眠。"
"和李蓝溪梅花韵 其二","宋末元初","黄庚","觅句逋仙琢肺肝，声名千古冠吟坛。一诗香尽西湖水，白雪阳春和者难。"
"和李蓝溪梅花韵 其四","宋末元初","黄庚","南枝开遍北枝开，祗恐飞香落砌苔。踏雪诗人应癖好，杖藜日日为诗来。"
"和靖墓","宋末元初","黄庚","木落孤山墓草荒，梅花千古带诗香。吟魂仙去谁招得，独鹤一声幽恨长。"
"夜窗","宋末元初","黄庚","香篆烟销夜已阑，砚池冰结漏声寒。梅花悬影书窗上，应待诗人带月看。"
"夜景","宋末元初","黄庚","一池清浸藕花月，午夜凉生菰叶风。风月无边诗兴动，品题收拾锦囊中。"
"明妃 其一","宋末元初","黄庚","和戎何惜遣蛾眉，悔恨徒然杀画师。汉主深恩如可报，安身死虏亦无辞。"
"明妃 其二","宋末元初","黄庚","一函香骨埋沙漠，魂魄多应绕汉庭。惟有春风知此恨，年年吹拂草痕青。"
"明皇杨妃图","宋末元初","黄庚","君王拥袖倚娇容，指法相同曲亦同。料想马嵬千古恨，当年已寓笛声中。"
"明皇按乐图","宋末元初","黄庚","一曲霓裳舞太真，谁知鼙鼓动胡尘。当时若按周姬乐，治世音中无乱人。"
"折柳","宋末元初","黄庚","阳关一曲灞桥春，垂绿阴中别恨新。漫折青丝千万缕，多应绊不住行人。"
"枕边瓶桂","宋末元初","黄庚","岩桂花开风露天，一枝折向枕屏边。清香重透诗人骨，半榻眠秋梦亦仙。"
"林高士隐居","宋末元初","黄庚","家住西湖深更深，古松阴里礼茅君。白猿攀树藤花落，点破岩前一地云。"
"虎丘阻雨","宋末元初","黄庚","石阑浸碧剑池空，池外秋声万壑风。人倚僧窗看风雨，亭亭塔影有无中。"
"诗穷","宋末元初","黄庚","风愁月恨属诗翁，终日推敲句未工。何苦辛勤学郊岛，呕心博得一生穷。"
"述怀","宋末元初","黄庚","故乡迢递几时还，目断长江杳渺间。一雁飞边天万里，白云多处是青山。"
"采莲女","宋末元初","黄庚","越女兰舟泛绿漪，采莲花露湿红衣。万荷影里歌声过，惊起鸳鸯贴水飞。"
"金陵怀古","宋末元初","黄庚","六宫禾黍千年恨，一片江山万古情。明月不关兴废事，夜深还照石头城。"
"雨过","宋末元初","黄庚","雨过山头云气湿，潮生渡口岸痕深。一声短笛斜阳外，知有渔舟泊柳阴。"
"临平泊舟","宋末元初","黄庚","客舟系缆柳阴傍，湖影侵篷夜气凉。万顷波光摇月碎，一天风露藕花香。"
"修竹馆舍","宋末元初","黄庚","乳燕衔泥春昼长，枕书无梦到高唐。桃花红雨梨花雪，相逐东风过粉墙。"
"客怀","宋末元初","黄庚","年年春暮客天涯，愁见东风飏柳花。自叹身如梁上燕，营巢长傍别人家。"
"客路","宋末元初","黄庚","春风客路草萋萋，小驻征鞍日又西。回首前山云树暗，竹鸡声里鹧鸪啼。"
"宫词","宋末元初","黄庚","闻说君王御宴回，宫人留钥内门开。琵琶拨尽黄昏月，不见花间凤辇来。"
"总讲师涅槃台","宋末元初","黄庚","莫将生死视如来，要看莲花火里开。勘到灰飞烟灭处，涅槃不是涅槃台。"
"春阴芍药","宋末元初","黄庚","点滴檐声湿径云，翻阶红药带啼痕。可怜花片都零落，雨露虽多不是恩。"
"春雨词","宋末元初","黄庚","檐声滴碎玉阑干，开尽梨花亦懒看。燕子不归人寂寞，深深宫殿锁春寒。"
"春闺","宋末元初","黄庚","屏山梦断整云鬟，金鸭吹香火未残。背倚阑干听燕语，一帘风雨卷春寒。"
"春寒 其一","宋末元初","黄庚","客思重重山色外，诗愁点点雨声中。著人料峭东风急，墙角桃花未肯红。"
"春寒","宋末元初","黄庚","春寒料峭透窗纱，睡起晴蜂恰报衙。怪得晓来风力劲，满阶香雪落梨花。"
"春寒夜","宋末元初","黄庚","银烛烧残听漏声，春寒诗思觉凄清。一庭夜色无人管，分付梨花伴月明。"
"柳","宋末元初","黄庚","腰舞东风未肯休，西风吹叶翠眉愁。谁知此是多情树，最爱春光最怕秋。"
"禹庙行春","宋末元初","黄庚","大禹祠前柳色新，骈阗车马斗行春。登临都道江山好，话到平成能几人。"
"秋池","宋末元初","黄庚","西风吟露冷银塘，菰叶萧疏柳叶黄。秋水不知时色老，藕花犹学少年妆。"
"秋色","宋末元初","黄庚","虹影界开微惨淡，雁痕点破更凄清。一番雨过天容碧，尽是西风染得成。"
"秋吟 其六","宋末元初","黄庚","满眼秋光动客情，小园闲步杖藜轻。黄花憔悴应思晋，才遇渊明香便清。"
"秋吟 其四","宋末元初","黄庚","沦落天涯已白头，西风吹帽冷飕飕。悲秋未了悲身世，一样情怀两样愁。"
"秋吟 其一","宋末元初","黄庚","芦花零落点汀洲，白鹭飞边泊小舟。水落渔矶风露晓，残荷数点冷擎秋。"
"秋吟二首 其一","宋末元初","黄庚","晓径支筇步屧迟，西风吹露湿秋衣。举头凝望青山外，万里江天一雁飞。"
"秋吟二首 其二","宋末元初","黄庚","略彴当门石径斜，槿篱深护野人家。炊烟起处江村晚，一片斜阳万点鸦。"
"秋吟 其三","宋末元初","黄庚","秋高风急雁来初，久客松江岂为鲈。好梦不成人睡觉，半窗残月夜灯孤。"
"秋声","宋末元初","黄庚","庭外梧桐叶叶风，楼头过雁砌边蛩。隔窗砧杵敲残月，唤起乡愁归兴浓。"
"秋夜登西楼","宋末元初","黄庚","清碧金英玉露漙，姮娥深夜不禁寒。桂花香里人敲句，倚遍高楼十二阑。"
"秋信","宋末元初","黄庚","豆雨初晴浣溽埃，报凉梧叶堕阶苔。一声新雁南楼外，早送西风信息来。"
"秋意","宋末元初","黄庚","庭前梧叶雨晴后，江上荻花风起时。凉透书窗人未觉，葛衣竹簟已先知。"
"秋意","宋末元初","黄庚","梧叶翻风敲老树，蛩声带月泣寒莎。只消些少闲风月，便觉客窗秋意多。"
"送笔与各庵和尚","宋末元初","黄庚","恨杀毛锥久不灵，特分二辈到禅扃。难书八万四千偈，只写波罗一卷经。"
"闺情效香奁体三首 其三","宋末元初","黄庚","懒向妆台对镜鸾，罗衣怯薄正春寒。黄金络索珊瑚坠，独立春风看牡丹。"
"闺情效香奁体三首 其一","宋末元初","黄庚","金鸭烟销一字香，满怀春恨强梳妆。看花又怕东风恶，偷隔纱窗看海棠。"
"闺情效香奁体三首 其二","宋末元初","黄庚","黛眉愁里敛双蛾，别久无书争奈何。欲待怨他还又忆，怨时较少忆时多。"
"闺情效香奁体 其二","宋末元初","黄庚","泪浣香腮粉未乾，相思成病怯春寒。此情欲向琵琶诉，整得琵琶又倦弹。"
"闻角","宋末元初","黄庚","谁送寒声入梦中，遥知人在戍楼东。明朝梅岭花飞雪，未必都因昨夜风。"
"项羽台","宋末元初","黄庚","失计鸿门恨未消，一生霸业亦徒劳。当时漫筑台千尺，争似歌风地步高。"
"夏日陪王君玉汎舟鉴湖","宋末元初","黄庚","波光万顷接天光，画舫归来载夕阳。一棹湖心天不暑，万荷风里满身香。"
"莲花亭避暑","宋末元初","黄庚","日火烧空海欲乾，莲宫深处昼生寒。佛家一片清凉景，借与诗人尽日看。"
"读秦纪","宋末元初","黄庚","并吞六国独称雄，经籍灰飞烈焰中。书外有书焚不尽，一篇圯上汉成功。"
"通玄观","宋末元初","黄庚","云气深深护石坛，红尘飞不到阑干。清阴满地无人迹，一径松风鹤梦寒。"
"酒家","宋末元初","黄庚","风飐青帘出杏林，行人未醉瓮头春。安知涤器茅檐者，不是相如行辈人。"
"酒家","宋末元初","黄庚","风飐青帘挂杏村，田家新酿瓮头春。今年米贵无钱籴，买醉衔杯能几人。"
"偶成","宋末元初","黄庚","渊明觉是新愁少，伯玉知非旧恨多。毕竟是非皆一梦，百年梦醒事如何。"
"寄任子忠","宋末元初","黄庚","老去怀人鬓已秋，江山犹带别时愁。碧云不隔相思梦，几度吟魂到客舟。"
"寄别方兰室","宋末元初","黄庚","醉下山楼客袂分，杖藜犹带碧阑云。归来纸帐眠清夜，半梦梅花半梦君。"
"寄秋山和尚","宋末元初","黄庚","几夜孤吟忆贯休，疏钟敲月动诗愁。何人来入匡庐社，分我山中一半秋。"
"寄郭印斋","宋末元初","黄庚","相思何日得相逢，料想君心与我同。莫怪近来书寄少，雁飞不肯下秋空。"
"晚春","宋末元初","黄庚","老来无复事狂游，倚杖看花动客愁。病骨怯寒春不管，柳棉风里木棉裘。"
"梁燕","宋末元初","黄庚","梁间两处燕成窠，来往衔泥带落花。昵昵并头休巧语，相依总在别人家。"
"梅花","宋末元初","黄庚","竹边篱外树封苔，两蕊三花带雪开。蜂蝶只贪桃杏艳，嫌花冷淡不飞来。"
"梅菊","宋末元初","黄庚","菊清独占风霜骨，梅白偏宜雪月天。晋宋后来爱花者，岂无靖节与逋仙。"
"梦情为懒庵上人赋","宋末元初","黄庚","柏子烟销懒坐禅，白云半榻伴高眠。分明记得庄周蝶，飞向梅花雪涧边。"
"萤火","宋末元初","黄庚","化形腐草暗生光，数点随风过野塘。窗下久无人夜读，此身不入照书囊。"
"雪居为安上人赋","宋末元初","黄庚","云压西湖水欲冰，雪封楼阁玉棱层。夜来门外深三尺，应有齐腰独立僧。"
"黄芙蓉","宋末元初","黄庚","媚色津津散朵芳，道人装束胜红妆。诗人若作桃花看，便觉西风不甚凉。"
"黄菊","宋末元初","黄庚","压丛秋色万黄英，多少金风染得成。篱下年来无靖节，寒香不似晋时清。"
"寓舍古木无叶","宋末元初","黄庚","桃李门墙万柳青，诗人茅屋独凄清。檐前古木无春叶，可怪东风亦世情。"
"谢总讲师惠桂花","宋末元初","黄庚","广寒世界仙家种，金粟如来佛国花。多谢高人分惠我，一枝和月到山家。"
"道士夜醮","宋末元初","黄庚","步虚声里碧云飞，佩玉珊珊谒紫微。月浸刚风鸾鹤过，仙都道士拜章归。"
"道观即事","宋末元初","黄庚","月到松庭鹤未眠，玄都羽士诵灵篇。玉炉烟断瑶坛冷，金磬一声霜满天。"
"新昌大石佛","宋末元初","黄庚","倚天岩石费雕镌，佛相分明在眼前。莫与嘉州争大小，法身充满本无边。"
"照瑞宫月夜","宋末元初","黄庚","飞仙挟我上瑶坛，古桂香中夜倚阑。铁笛一声吹月落，满身风露不知寒。"
"睡起","宋末元初","黄庚","满阶竹影扫斜阳，一枕秋风桂子香。梦里不知身是客，觉来依旧在他乡。"
"简孙治中归维扬","宋末元初","黄庚","闻君骑鹤赋归欤，漫写诗篇问起居。后土祠前花在否，平山堂下柳何如。"
"蓬山堂访王鹤隐高士不值","宋末元初","黄庚","蓬莱深处访仙家，云护岩扉石径斜。笙鹤未归春寂寂，青鸾啄碎碧桃花。"
"雷潭为定讲师赋","宋末元初","黄庚","缚草为庵枕碧漪，蒲团长是坐禅时。一声霹雳惊龙起，布衲蒙头总不知。"
"暮春二首 其二","宋末元初","黄庚","一鸟不啼春寂寂，百花都落雨濛濛。十分花鸟东风恨，半在诗中半酒中。"
"暮春","宋末元初","黄庚","园林芳事已阑珊，开尽荼蘼亦懒看。深院日长眠听雨，重重帘影隔春寒。"
"暮春二首 其一","宋末元初","黄庚","东风庭院夕阳天，恨绿愁红又一年。春自要归花自落，莫将芳事怨啼鹃。"
"暮春 其二","宋末元初","黄庚","柳老黄鹂迁别树，花残粉蝶绕空林。道人不管春光去，看了红芳有绿阴。"
"暮景","宋末元初","黄庚","浮云开合晚风轻，白鸟飞边落照明。一曲彩虹横界断，南山雷雨北山晴。"
"滴翠松","宋末元初","黄庚","老翠蟠空一样高，月分寒影落庭皋。哦诗猛把阑干拍，宿鹤惊飞露湿袍。"
"漫述 其三","宋末元初","黄庚","对客莫谈当世事，闭门且读旧时书。蓬莱献赋心犹在，只恐无人荐子虚。"
"漫述 其一","宋末元初","黄庚","百拙懒营生计事，一贫方识丈夫心。箪瓢陋巷皆真乐，何用多藏郿坞金。"
"漫述 其二","宋末元初","黄庚","青春易过不多日，白昼得閒能几人。有限光阴空役役，堆钱难买百年身。"
"漫述 其七","宋末元初","黄庚","脱巾漉酒心先醉，著屐登山脚便轻。豪饮清游忆陶谢，古人千载尚留名。"
"漫述 其十","宋末元初","黄庚","烘柳日高花院暖，炷沉烟冷竹窗虚。开编怕见伤怀事，不读离骚读四书。"
"漫述 其六","宋末元初","黄庚","世事艰难如意少，功名荣耀误人多。浮云富贵非吾愿，且买扁舟理钓蓑。"
"漫述 其五","宋末元初","黄庚","逢人休要说公卿，老去无心慕宠荣。李不封侯刘不第，千年青史亦传名。"
"漫述 其八","宋末元初","黄庚","眼前万事等一梦，世上几人能百年。千古英雄今已矣，北邙荒冢草芊芊。"
"漫述 其九","宋末元初","黄庚","文盟无主江湖冷，诗社欠人风月闲。老去盍为归隐计，却于何处买青山。"
"漫述 其四","宋末元初","黄庚","楚江何忍沉清客，周粟安能活饿夫。慨想前修千古事，孤忠高义后来无。"
"墨兰","宋末元初","黄庚","一幅幽花倚客窗，离骚读罢意凄凉。笔头唤醒灵均梦，犹忆当时楚畹香。"
"槿菊","宋末元初","黄庚","槿菊丛丛绕水涯，深红浅紫映山家。平生不识春风面，篱落秋深各自花。"
"蝶","宋末元初","黄庚","随风粉翅太轻狂，夜宿花房春梦香。栩栩不知身是梦，又将魂梦化蒙庄。"
"题明皇按乐图","宋末元初","黄庚","五凤楼前沸管弦，春宵花暖月娟娟。纤腰舞到《霓裳曲》，惊起猪龙地上眠。"
"题梅花诗卷后","宋末元初","黄庚","月香水影句清奇，除却逋仙更有谁。吟骨春风吹不落，此翁已后绝无诗。"
"题漂母饭信图","宋末元初","黄庚","国士无双未肯臣，汉皇眼力欠精神。筑坛直待追亡后，不及溪边一妇人。"
"题墨竹画扇","宋末元初","黄庚","淇澳分清入素纨，一梢潇洒胜千竿。此君不受人间暑，叶叶生风夏亦寒。"
"赠上人","宋末元初","黄庚","懒听人是与人非，有耳如聋未是痴。不采当时临济喝，威王前事已先知。"
"赠王琴所","宋末元初","黄庚","一曲丝桐馀古意，百篇风月寄闲情。君诗即是琴中操，底用离鸾别鹤声。"
"赠医者花道人","宋末元初","黄庚","藜杖横肩过竹扉，半挑药笼半挑诗。笑予盘礴山云里，泉石膏肓作么医。"
"赠易数周仁山","宋末元初","黄庚","河洛图书排纸上，乾坤爻象只胸中。烦君细算乘除数，吾道何时可变通。"
"赠谈命姚月壶","宋末元初","黄庚","胸中消息千年历，舌底穷通一世人。试把五行推测看，广文官冷几时春。"
"九日","宋末元初","黄庚","萸节今朝是，秋光又一年。但教樽有酒，休问箧无钱。白发羞唐帽，黄花识晋贤。龙山渺何许，回首思凄然。"
"九日书怀","宋末元初","黄庚","客鬓同秋老，乡心逐雁飞。重阳今日是，三径几时归。篱下多黄菊，门前少白衣。无人慰岑寂，独立对斜晖。"
"九日客怀","宋末元初","黄庚","乌帽斜攲白发侵，老来空忆旧登临。一枝黄菊西风泪，数亩苍苔故国心。梧颤秋声庭露冷，雁传寒信塞云深。不须贳酒酬佳节，只把陶诗细细吟。"
"九日偶书","宋末元初","黄庚","水国雁已到，山篱菊未开。判吹头上帽，莫放手中杯。暮雨滕王阁，西风项羽台。人生能几屐，馀恨付苍苔。"
"上李承旨学士 其一","宋末元初","黄庚","儒林学海老宗师，每恨闻名识面迟。一部山川司马记，百篇风月谪仙诗。玉堂挥翰思当日，金鼎调元定此时。抱负大才应大用，行看事业迈周伊。"
"上李承旨学士 其二","宋末元初","黄庚","表表声名动缙绅，金銮奏事旧词臣。胸中千古渊源学，天下十分端正人。犹记演纶依日月，行看听履上星辰。枝南枝北云山异，何日抠衣拜后尘。"
"上李承旨学士 其三","宋末元初","黄庚","中朝人物总称贤，恬退閒居又几年。独抱丹心长恋阙，因思绿野且归田。未应隽轨淹东鲁，行看文星照北燕。见说君王思国老，鹤书即下九重天。"
"上廉访分司官","宋末元初","黄庚","行部巡荒察吏奸，皇皇使节古刑官。声摇天上星辰动，清逼云间风露寒。肃政严持三尺法，恤民特放一分宽。香名已覆金瓯底，便作他年宰相看。"
"小酌","宋末元初","黄庚","小酌园林酒半醺，落红影里惜馀春。插花归去蜂随帽，傍柳行来莺避人。白发尚为千里客，黄金难铸百年身。何时归赋沧浪水？浣我征衣万斛尘。"
"书山阴驿","宋末元初","黄庚","迢递三山道，重来感旧游。潮声寒带雨，山色淡生秋。寄驿通乡信，题诗记旅愁。江湖十年客，两度到西州。"
"书怀","宋末元初","黄庚","刚肠不挠是男儿，舌在囊中岂足悲。落落世情难苟合，徨徨客路欲何之。旧时风月堪遗恨，好处江山尚欠诗。莫把闲愁萦素抱，人生双鬓易成丝。"
"书怀","宋末元初","黄庚","湖海难□鬓易丝，平生壮志与心违。一千里外家何在，三十年前事已非。狐正首丘应待尽，鹤思华表尚忘归。书斋兀坐怀今昔，泪落西风湿客衣。"
"书怀","宋末元初","黄庚","平生湖海气，老去叹飘蓬。知命难求富，安贫不送穷。江空思捉月，天阔欲行风。俗眼从渠白，无人识此翁。"
"书怀奉简兰若提举","宋末元初","黄庚","十年湖海叹飘零，晚景投闲百念轻。看水看山真有味，学书学剑恨无成。竹风吟晓诗情动，梧雨敲秋客梦惊。老傍人门非久计，不如归去学渊明。"
"书怀寄呈诸友","宋末元初","黄庚","寂寞茅檐下，穷居更待时。吾侪贫可忍，馀子俗难医。风月最宜酒，江山多是诗。广文无郑老，谁与共襟期。"
"书所寓","宋末元初","黄庚","不厌茅庐小，栖栖寄此身。菊残如倦客，梅瘦似诗人。有地堪藏拙，无医可疗贫。并州故乡梦，长忆鉴湖春。"
"书馆","宋末元初","黄庚","池馆深深锁翠凉，课馀多暇日偏长。屋连湖水琴书润，窗近花阴笔砚香。吾道尚存贫亦乐，客身长健老何妨。十年心事閒搔首，厌听蝉声送夕阳。"
"元日","宋末元初","黄庚","睡眼朦胧撑不开，鸡声唱晓梦惊回。竹炉尚有残冬火，柏酒初斟新岁杯。身世百年如梦幻，功名两字已心灰。门无贺客清闲甚，自汲寒泉浸古梅。"
"六月白菊","宋末元初","黄庚","□客背时芳，何须晚节香。人间方夏热，篱下自秋光。便是重阳日，真成六月霜。若教陶令见，应以醉为乡。"
"月山书馆","宋末元初","黄庚","山色青边屋，幽深称隐居。瓶梅香笔砚，窗雪冷琴书。壁有先贤像，门无俗客车。代耕惟舌在，何必耦长沮。"
"呈营田司杜希圣提领","宋末元初","黄庚","行李担书一鹤随，莲香㡘幕政声驰。山川太史九州记，桑稼豳风七月诗。如晦箕裘传相种，少陵衣钵付孙枝。谋身儒术谁云拙，尧舜君民正此时。"
"王可交升仙台四首 其四","宋末元初","黄庚","我来闲吊古，触景觉凄凉。踏石云侵履，扪萝露湿裳。森森林木茂，馥馥野花香。寺近寻僧话，谈禅坐竹床。"
"王可交升仙台","宋末元初","黄庚","仙翁不可见，惟有一空亭。地冷春留雪，林深昼见星。松篁团秀色，兰蕙吐幽馨。立尽斜阳影，閒看鹤刷翎。"
"王可交升仙台四首 其二","宋末元初","黄庚","异人钟秀气，草木亦精神。见说为渔父，谁知悟道真。仙家多胜景，世路有迷津。安得骑黄鹤，相随入昊旻。"
"王可交升仙台四首 其一","宋末元初","黄庚","人去台犹在，飞升事可嘉。神仙多变幻，尘世总虚花。炼气颜难老，劳心鬓易华。千年留古迹，题咏属诗家。"
"王修竹约观打鱼分韵得圆字","宋末元初","黄庚","隔岸呼渔伴，轻篙破晓烟。鸣榔舟叶聚，撒网浪花圆。馋鹭窥高树，惊鳞过别川。洋洋聊付物，生意自无边。"
"王修竹馆舍即事","宋末元初","黄庚","池馆翠凉处，宽閒称客居。未仙犹阆苑，不梦亦华胥。竹净堪居鹤，荷香欲醉鱼。心清无个事，长日一编书。"
"王琴所话别","宋末元初","黄庚","羁怀不可述，赖有古琴知。客舍相逢日，江枫正落时。夕阳村店酒，秋色野桥诗。别去吴江上，悠悠动远思。"
"见梅","宋末元初","黄庚","孤根偷转一分阳，枝北枝南次第芳。照水晓妆冰镜冷，横空雪树冻云香。未成林实调金鼎，先占春魁伴玉堂。因忆西湖林处士，年年觅句为伊忙。"
"冬夜即事","宋末元初","黄庚","独寝书窗下，其如寒夜何。头边枕黄奶，脚底踏汤婆。纸帐梅花暖，布衾春意多。道人无妄想，梦不到南柯。"
"对月","宋末元初","黄庚","万里无云天宇宽，十分秋色上楼看。月浮沧海蟾光湿，星落明河象纬寒。醉后尽教诗笔健，吟边莫放酒杯乾。一声长笛知何处，愁杀夜深人倚阑。"
"对竹","宋末元初","黄庚","门对南邻竹，青青玉万竿。虽然无地种，且得隔篱看。露叶晴犹湿，风枝夏亦寒。但教休剪伐，日用报平安。"
"对客","宋末元初","黄庚","窗下篝灯坐，相看白发新。共谈为客事，同是异乡人。诗写梅花月，茶煎谷雨春。明朝愁远别，离思欲沾巾。"
"对镜","宋末元初","黄庚","勋业梦不到，晓窗时一看。是非须内照，妍丑付旁观。客鬓从渠白，诗肩本自寒。俨然瞻视处，赖汝整衣冠。"
"生朝自述","宋末元初","黄庚","都道人生七十稀，老逢初度叹衰迟。飞觞醉月贫无酒，走笔迎春富有诗。憔悴自怜蒲柳质，劬劳空起蓼莪思。门无贺客清如水，独对兰花诵楚辞。"
"白莲","宋末元初","黄庚","泰华峰头种，移根植野塘。一池秋夜月，万柄晓天霜。西帝罗青盖，真妃逞素狂。鹭飞无认处，点点水云乡。"
"石门","宋末元初","黄庚","羸马东山路，骎骎抵石门。落花春夜雨，流水暮烟村。久客悲行役，清愁搅梦魂。劳生多感慨，馀恨付乾坤。"
"石窗为明上人赋","宋末元初","黄庚","何年凿山骨，八面锁苍苔。海月照还白，天风吹不开。玲珑宜丈室，明洁称经台。眼界皆通透，閒云任去来。"
"龙江馆舍","宋末元初","黄庚","幽栖俗事不相关，家在青松翠竹间。绕屋四围都是水，隔林一片不多山。诗篇陶写清秋景，书册消磨白日閒。门外沙鸥如旧识，忘机飞去又飞还。"
"任复斋池中有瑞莲命予赋之","宋末元初","黄庚","芙蕖开处傍池亭，花结双头媚晚晴。两隗骈肩如欲语，二乔并首似含情。同心净植真奇种，联蒂腾芳以瑞名。若使濂溪当日见，爱莲有说恐难评。"
"有感","宋末元初","黄庚","自叹文章不遇时，平生壮志与心违。十年湖海无家住，千里乡关有梦归。残夜月寒灯晕淡，高秋天阔雁声微。伤今思古愁无奈，老泪斑斑湿客衣。"
"次月山少监客京韵","宋末元初","黄庚","匹马搀春入帝京，秋深犹未问归程。一书不及因风寄，千里空教共月明。霄汉已随黄鹄举，家山应负白鸥盟。便须了却封侯事，衣锦归来客亦荣。"
"次毛一斋韵","宋末元初","黄庚","诗梦惊残何处棋，书窗又是夕阳时。柳阴分绿笼琴几，花片飞红点砚池。览镜自怜添白发，传杯不复倩蛾眉。东风故国年年恨，惟有啼春杜宇知。"
"次韵书怀","宋末元初","黄庚","风霜头已白，悔不早归耕。客路远千里，儒冠误一生。世情云共薄，心事月同明。老去便疏散，逢人懒送迎。"
"江上客怀","宋末元初","黄庚","镜里从渠白发添，吟边抵掌复掀髯。十年为客甘清苦，一枕忘情付黑甜。短褐怯风棉未絮，破窗漏月纸重粘。梅花应念人孤寂，寒夜吹香入竹帘。"
"江楼","宋末元初","黄庚","凭高閒眺望，老眼倍增明。林白山云出，潮红海日生。登临怀旧恨，吟笑遣闲情。客里逢心友，开樽叙昔盟。"
"竹杖","宋末元初","黄庚","一枝苍节瘦，恰称地行仙。不但挑诗卷，尤堪挂酒钱。看梅敲雪落，引鹤卓苔穿。莫近葛陂水，化龙飞上天。"
"舟次樗蒲庙","宋末元初","黄庚","短棹冲寒过浦东，扁舟一叶载诗翁。断烟流水残云外，古木荒祠夕照中。吟罢小楼何处笛？酒醒孤枕半江风。潮生潮落朝还暮，堪叹人生自转蓬。"
"西屿即事","宋末元初","黄庚","松阴迷草径，缓步曳吟筇。秋鹤有仙意，寒花无冶容。渔洲烟浦笛，僧寺夕阳钟。回首来时路，白云深几重。"
"西州即事","宋末元初","黄庚","一雨洗空碧，江城独倚楼。山吞残日没，水挟断云流。灯影深村夜，钟声古寺秋。西州旧游地，十载此淹留。"
"观史","宋末元初","黄庚","梧风萧瑟雨初晴，凉入书堂夜气清。耿耿兰膏照千古，迟迟莲漏转三更。力于兴废应难助，气为忠邪几不平。掩卷长嗟方就枕，窗前咿喔又鸡鸣。"
"别山阴诸友","宋末元初","黄庚","好风残腊尽，春意动园林。柳色独青眼，梅花同素心。江湖方转徙，岁月自侵寻。忍别山阴去，徘徊忆旧吟。"
"别徐敬菊","宋末元初","黄庚","契阔又两载，光阴一掷梭。祇因离别久，不觉语言多。安得长留此，其如欲去何。诗盟终未冷，早晚更相过。"
"即事","宋末元初","黄庚","蝇头蜗角两无营，心地宽閒景亦清。山色浅深分远近，云容舒卷弄阴晴。晓窗对菊思元亮，秋佩纫兰效屈平。独倚西风凝望眼，一行雁影夕阳明。"
"即事","宋末元初","黄庚","雀罗门户静，无客扣柴扃。索句髭先白，看书眼尚青。云粘题石壁，月浸汲泉瓶。笑杀利名客，沉酣死不醒。"
"即席和卫山斋韵并呈顾渊白路教","宋末元初","黄庚","烛夜飞觞客在山，同看明月上云端。粘天水阔蟾光湿，捲海风高蜃气寒。会友幸逢三益在，娱情休恨四并难。座中喜有能诗者，便作唐诗顾况看。"
"听雪","宋末元初","黄庚","扑簌敲窗纸，寒斋剡水滨。六花初落夜，孤枕未眠人。耳静声逾细，心清趣自真。爱梅情更苦，恐压一枝春。"
"呈茅一斋先生","宋末元初","黄庚","前辈凋零尽，如公尚典型。为僧眉独白，见客眼长青。教子成三俊，传家有六经。我来问奇字，应许扣柴扃。"
"呈曾蒲涧提刑","宋末元初","黄庚","诗自茶山后，如公世所稀。特来参活字，应肯授玄机。寒涧孤松老，秋云独鹤飞。台山千万丈，望望未能归。"
"怀友","宋末元初","黄庚","柴门春事尽，未见故人来。树密鸟相语，山空花自开。倾心多日别，屈指几时回。为问频书札，何时共酒杯。"
"和仇山村九日吟卷","宋末元初","黄庚","暮秋景物觉荒凉，触景凭高溯杳茫。归隐清如陶靖节，苦吟瘦似沈东阳。烟横晚浦蒹葭碧，霜落寒林橘柚黄。追想汉宫当日事，赐萸宴罢谢君王。"
"和毛宣尉蓬莱阁韵","宋末元初","黄庚","杰阁翚飞翠霭间，蓬莱元不在人寰。绿围城郭千村水，青逼帘栊四面山。华表鹤归辽海远，高台凤去夕阳间。我来倚遍阑干月，云锁重门夜不关。"
"和茅亦山先生杂咏 其一","宋末元初","黄庚","风柳吹花糁白毡，莺愁蝶恨有谁怜。不知春事又三月，堪叹人生无百年。清气长留诗卷里，閒愁不到酒樽边。山窗昼永浑无事，一榻分云枕易眠。"
"和茅亦山先生杂咏 其二","宋末元初","黄庚","身世飘浮水上蓬，閒中清事有谁同。吟窗梦草添诗料，画笔生花夺化工。酒后乌乌时击缶，愁来咄咄自书空。园林寂寞春何处，春在桑麻雨露中。"
"和茅亦山秋夜感怀","宋末元初","黄庚","老来吟拙自知羞，好景无诗未易酬。湖海愁看今夜月，功名虚度十年秋。清光偏照卢仝屋，孤影自登王粲楼。我欲乘风蟾窟去，安能与世共沉浮。"
"和茅亦山韵","宋末元初","黄庚","爱静吟成癖，耽书近欲痴。事多因错省，节不为贫移。长物新添画，生涯旧有诗。穷通系天命，知命复何疑。"
"和茅亦山韵二首 其一","宋末元初","黄庚","一生场屋梦，老去付悠悠。始信功名事，难为智力谋。有才如孔孟，无命不伊周。吾道今如此，苍天可问不。"
"和郑梅深","宋末元初","黄庚","江湖新识面，恰似旧相知。腹贮三馀学，才工十咏诗。声名苏太史，家世郑当时。客路携琴去，终须遇子期。"
"夜宴","宋末元初","黄庚","醉月飞觞兴未阑，蓬壶影里漏声残。碧浮金鼎香脂煖，红闪银台烛泪乾。艳曲喜听催拍近，狂歌自觉入腔难。赏心乐事输年少，一点閒愁了不干。"
"夜坐","宋末元初","黄庚","世事等轻云，蘧庐寄此身。青灯少年梦，白发异乡人。按剑惊山鬼，吞丹养谷神。黄庭重读罢，吾得葆吾真。"
"夜坐","宋末元初","黄庚","香篆烟销夜气清，篝灯开卷遣閒情。半窗月落梅无影，三径风来竹有声。乐道何须图富贵，读书元不为功名。白云满榻便高卧，攲枕诗成梦不成。"
"夜坐次林梅山韵","宋末元初","黄庚","人倚幽窗夜未阑，竹炉灰冷篆烟残。一天露气星辰湿，万壑风声草木寒。老去客怀多感慨，年来世事转艰难。何时归隐孤山下？明月梅花约共看。"
"夜坐即事","宋末元初","黄庚","对影坐清夜，萧然鬓已华。诗悭难就稿，灯暗不成花。易醉愁边酒，频归梦里家。何时锄旧圃，学种邵平瓜。"
"夜坐即事","宋末元初","黄庚","霜气侵窗冷客毡，青灯白发老堪怜。光阴明日又明日，世事一年难一年。眼底江山元似旧，胸中风月本无边。道人不作阳台梦，纸帐梅花伴独眠。"
"夜坐即事呈修竹","宋末元初","黄庚","一室冷于冰，秋高夜气清。月窗搀烛影，风叶乱琴声。寡欲知身健，安贫觉累轻。吟边閒倚竹，谁识此时情。"
"夜坐读书","宋末元初","黄庚","寂寞寒窗下，观书胜苦吟。青灯风雪夜，黄卷圣贤心。吾道关兴废，斯文几古今。凤兮胡不至，三叹泪沾襟。"
"奉谢月山太守","宋末元初","黄庚","太守相过庆诞辰，贵能下贱见公心。行厨鼎列双鱼美，众客咸瞻五马临。曲唱骆驼誇白雪，杯传鹦鹉拥青衿。宠颁束帛尤增感，恩与沧溟一样深。"
"孤雁","宋末元初","黄庚","长空独嘹唳，隐约背斜晖。塞北离群远，江南失侣归。度云怜只影，照水认双飞。却羡投林鸟，相呼入翠微。"
"枕易","宋末元初","黄庚","古鼎烟销倦点朱，翛然高卧夜寒初。四檐寂寂半床梦，两鬓萧萧一卷书。日月冥心知代谢，阴阳回首验盈虚。起来万象皆吾有，收拾乾坤在草庐。"
"林霁山架阁同宿山中","宋末元初","黄庚","秋风山馆客，移席近灯前。共语忽深夜，相看非少年。斗垂天末树，鳞出雨馀天。亦有茅檐下，饭牛人未眠。"
"述怀","宋末元初","黄庚","柴门闲掩昼，云护竹窗深。茂草多生意，枯松见古心。有书消白日，无术化黄金。客问生涯事，长年只苦吟。"
"采菊","宋末元初","黄庚","篱东闲采菊，三径碧苔深。晓露冷双屐，秋风香一襟。餐英供小酌，嗅蕊伴清吟。会得悠然处，方知靖节心。"
"金润玉隐废寺閒居","宋末元初","黄庚","梵刹当年聚众僧，丛林深处著禅扃。金沙布地阶无土，玉轴堆函藏有经。云树千寻张翠盖，烟萝一片展青屏。星移物换今寥落，古寺犹存柏子庭。"
"俞景仁教谕相过","宋末元初","黄庚","江云舒卷弄阴晴，新绿园林似染成。花怯晓风寒蝶梦，柳愁春雨湿莺声。栖迟茅屋无尘事，深闭柴门远俗情。佳客相过慰岑寂，酒边閒把近诗评。"
"修竹有楼名与造物游对秦望山五云门","宋末元初","黄庚","秦望诸山隐几看，仙居缥缈五云端。天高地迥三千界，月白风清十二阑。沧海气侵珠佩湿，明河影逼玉箫寒。超然身在鸿濛上，何必蓬莱跨紫鸾。"
"修竹宴客广寒游亭分韵得香字","宋末元初","黄庚","银桥疑驾海天长，金粟离离照玉觞。影浸山河琼殿冷，舞分风露羽衣香。亦知广莫元无野，却笑温柔别有乡。閒折一枝惊昨梦，素娥怜我授玄霜。"
"修竹宴客东园","宋末元初","黄庚","二月韶光泼眼浓，携尊宴客小亭东。酒当半醉半醒处，春在轻寒轻暖中。拂槛柳添吟鬓绿，压阑花妒舞衣红。晚来听唱《梁州》曲，声绕吴姬扇底风。"
"城南即事","宋末元初","黄庚","支筇破晓出南城，古寺凄迷草自生。几处亭台空锁钥，百年人物尽丘茔。雕梁语燕应无主，废圃残花似有情。世事转头皆梦境，浮生何用苦营营。"
"幽居","宋末元初","黄庚","结屋依山住，幽窗与静宜。藤花上疏竹，苔石卧荒篱。挈榼童沽酒，敲门客送诗。老惭生计拙，役役又何为。"
"幽居","宋末元初","黄庚","幽居少尘事，赢得一身闲。竹屋无人到，柴门尽日关。斜阳明晚浦，落叶瘦秋山。隔水双飞鹭，忘机自往还。"
"故园有怀呈任子宏提举","宋末元初","黄庚","十年不作还家梦，荒草深深锁竹扉。无主落花随水去，有情啼鸟劝人归。儒冠寥落风流减，客路凄凉故旧稀。何日携琴赋归去，踏云自采故山薇。"
"春日","宋末元初","黄庚","春色浓于酒，何须醉玉觞。柳疏莺占影，花杂蝶分香。往事随流水，閒愁付夕阳。吟边自歌舞，犹学少年狂。"
"春日和韵","宋末元初","黄庚","新晴天气好，老去倦寻芳。桃李自春色，园林又夕阳。捲帘通燕入，扫径惜花香。寒食清明近，松楸忆故乡。"
"春日郊居","宋末元初","黄庚","卜筑幽居慰寂寥，数椽茅屋傍江郊。庭前滕薛笋争长，篱下陈雷蔓结交。杏圃花香蜂课蜜，芹塘泥暖燕营巢。山窗对景浑无事，吟得诗成手自抄。"
"秋夕和吕讲师韵","宋末元初","黄庚","谁弹招隐操，云外伴清幽。午夜山林月，一花天地秋。经窗凉影淡，禅榻古香浮。不作蟾宫梦，悽然忆旧游。"
"秋日","宋末元初","黄庚","旅食几时休，生涯未有谋。西风一夜雨，落叶万山秋。起石终当隐，草玄殊可羞。江乡烟水远，何日买归舟。"
"秋怀","宋末元初","黄庚","雨里西风已倦游，老怀悲感不禁秋。世无阮籍谁青眼，今有杜陵人白头。雁摆行知兄弟义，燕营巢为子孙谋。谁怜湖海飘蓬客，只影孤灯相对愁。"
"秋夜","宋末元初","黄庚","十分秋色满轩窗，景物凄清夜气凉。筛月帘栊金锁碎，捣霜砧杵玉丁当。井梧叶脱无多影，岩桂花稠不断香。坐到更深吟兴动，砚池滴露写诗狂。"
"秋夜和月山韵","宋末元初","黄庚","寒夜残灯照客愁，衾单添尽鹔鹴裘。半窗明月三更梦，一枕西风两鬓秋。吟骨棱棱宽带眼，归心切切望刀头。何时束箧家山去，独驾柴车访伯休。"
"秋夜独坐","宋末元初","黄庚","黄庭重读罢，掩卷对寒檠。发为忧时白，心因学道清。一窗秋月色，四壁夜蛩声。坐倦闲攲枕，诗成梦不成。"
"秋思","宋末元初","黄庚","天容凝碧换秋容，残暑泠然一洗空。梧叶多应愁夜雨，葛衣渐觉怯西风。十分淡冷砧声外，一片凄凉雁影中。兴动莼鲈欲归去，张翰心事恰相同。"
"秋晚山行","宋末元初","黄庚","铿然短策声，无事觉身轻。落叶山行软，流泉涧饮清。蟹痕沙露湿，雁影夕阳明。归路逢林叟，班荆歃隐盟。"
"送文正公遗像与王东庐","宋末元初","黄庚","古画从来宝绘堂，遗君敢借旧珍藏。貌存故国三公贵，泽衍来孙百世芳。家庙几年成阙典，宗枝此日倍增光。当时种德根苗远，分得槐阴到鹤乡。"
"送别胡汲古","宋末元初","黄庚","自怜身是客，又送客登舟。虽有重来约，难禁一别愁。风烟迷柳驿，草树暗春洲。后夜怀人处，山空月满楼。"
"送张伯威提举","宋末元初","黄庚","人生聚散等浮沤，忆昔过从与胜游。棋局敲残清夜月，菊花吟老半窗秋。客中送客难为别，山外看山总是愁。回首片帆江路远，疏烟斜雨到西州。"
"送张按察移节江陵","宋末元初","黄庚","满载琴书事宦游，皇皇使节重咨诹。蒲帆风饱三千里，绣斧霜寒十六州。荆渚行观新德政，越人共忆旧风流。市桥衰柳难攀折，只拗梅花送去舟。"
"送姜仕可去馆","宋末元初","黄庚","行止非人可豫谋，爱君无计为君留。张仪失策犹存舌，穆傅知机可掉头。黯黯别怀江路晚，萧萧行李驿亭秋。明年我亦携书去，不落人间第二筹。"
"送慈州茅主簿入道","宋末元初","黄庚","儒冠不戴戴星冠，人世荣华作梦看。谱出三茅终得道，趣同五柳早休官。月寒缑岭来笙鹤，春蔼慈州忆枳鸾。笑指方壶最深处，凌空霞佩玉珊珊。"
"闻角","宋末元初","黄庚","谯角咿呜到枕边，边情似向曲中传。梅花三弄月将晚，榆塞一声霜满天。织锦佳人应有恨，枕戈老将想无眠。争如二月春风市，卖酒楼头听管弦。"
"闻鹤","宋末元初","黄庚","寒蟾初上海云收，何处仙禽过庾楼。清夜照人千里月，碧天警露一声秋。玉笙缥缈缑山去，羽袂蹁跹赤壁游。回首女墙旧时事，千年华表动新愁。"
"除夕","宋末元初","黄庚","爆竹惊残腊，冬春此夕分。且斟分岁酒，懒赋送穷文。客思愁檐雨，乡心逐海云。阳和在何处，明日问东君。"
"凉夜即事","宋末元初","黄庚","凉入虚堂睡思浓，夜深剪尽烛花红。光摇珠箔梧桐月，香透纱厨茉莉风。欹枕觉来人不寐，撚髭吟罢句难工。小蛮问我诗成未？诗在池塘草梦中。"
"哭别月村 其一","宋末元初","黄庚","交游惟子独相知，此老天胡不慭遗。行辈凋零亡益友，文风寥落失儒师。在生曾与传遗像，临死犹能寄别诗。月落村空人不见，伤心千古隔幽期。"
"挽卫山斋 其一","宋末元初","黄庚","楹梦惊残忽告终，儒林多士失宗工。云间便觉无清气，江上谁能继古风。蕙帐夜阑孤鹤怨，茅斋人去九山空。我来岂为私情哭，痛哭君亡吾道穷。"
"挽任宅云","宋末元初","黄庚","方拟荣除上玉堂，玉楼有召返仙乡。才过贾谊同年少，齿长颜回一岁亡。师友交情从此绝，死生异路实堪伤。云边宅在人何在，肠断西风泪几行。"
"瓶笙","宋末元初","黄庚","热中竟日自煎烹，音节都从一气生。缓缓煮汤方蟹眼，微微聒耳忽蝇声。频惊清梦愁无寐，似诉羁情叹不平。却笑书生那解此，联诗石鼎羡弥明。"
"酒边呈张景纯","宋末元初","黄庚","蓬莱阁上笑谈馀，别后思君看画图。萍水相逢俱老矣，家山自好盍归乎。清风一榻庄周蝶，明月扁舟范蠡湖。此是达人真乐事，客中何必叹穷途。"
"酒趣","宋末元初","黄庚","浊醪妙理契心期，小瓮新篘香满卮。闲里一生长是醉，饮中三昧有谁知。幕天席地忘形处，枕曲眠糟得意时。此味灵均应未解，独醒到死欲何为。"
"饯越守","宋末元初","黄庚","旌旆涨天飞，江山惨夕晖。倾城饯州牧，别泪点朝衣。人指生祠说，春随祖帐归。自来言越瘠，公去转难肥。"
"鸳鸯梅","宋末元初","黄庚","孤花忽妩媚，并蒂占春阳。自有双成意，全胜姑射妆。月溪同浴影，雪树共栖香。玉笛频吹处，交飞落野塘。"
"偶书","宋末元初","黄庚","频年踪迹堕江湖，三径苔荒忆旧庐。身老方知生计拙，家贫渐觉故人疏。松薪拾去朝炊黍，渔火分来夜读书。怨鹤惊猿应待我，台山何日赋归欤？"
"偶书","宋末元初","黄庚","老眼看书暗，桑榆景渐催。文章身后贵，怀抱酒边开。灯火梦犹在，功名心已灰。客来休问字，且覆掌中杯。"
"偶书","宋末元初","黄庚","老来惊岁晚，愁里度年华。云冻天将雪，山寒梅未花。晓窗留客饭，午寺觅僧茶。归路江村暝，行行及暮鸦。"
"偶书","宋末元初","黄庚","豪气消磨尽，携书客海滨。文章难遇主，天地不怜贫。家累依刘表，妻儿笑买臣。彼苍还可问，吾道几时春。"
"偶书呈王修竹","宋末元初","黄庚","琴心不复寄松萝，贺鉴湖边水自波。晚节黄花秋思淡，夕阳红树客愁多。何时归鹤招丁令，有意逃渔侣志和。不管白头乌帽落，西风一曲付狂歌。"
"偶成简任肃斋教谕 其二","宋末元初","黄庚","百岁光阴一转蓬，晚年不与少年同。事因错处人方省，诗到穷时句始工。献赋未逢杨得意，怜才难遇杜司空。有时追忆升平事，犹道繁华是梦中。"
"偶成简任肃斋教谕 其三","宋末元初","黄庚","贫病交攻久废诗，萧然一室独栖迟。酒钱已尽琴将典，瓶粟无储鹤亦饥。豪杰不多陈仲举，结交惟欠魏无知。箪瓢钟鼎都休计，毕竟穷通各有时。"
"偶成简任肃斋教谕 其一","宋末元初","黄庚","百年光景易侵寻，消遣閒愁只苦吟。但觉笔头风雨湿，不知鬓底雪霜侵。冥鸿已负九霄志，老骥空怀千里心。富贵倘来应有命，何须弹铗扣知音。"
"偶述","宋末元初","黄庚","漂泊江湖祇自怜，人生穷达信关天。老来干禄心灰矣，贫不求人气浩然。五斗岂能留靖节，一瓢亦足乐颜渊。客来问我生涯事，闭户开书对圣贤。"
"偶题","宋末元初","黄庚","一春过半近清明，点滴檐声未肯晴。细柳雨中垂绿重，残花风里落红轻。世间白发在公道，眼底青山不世情。富贵倘来忙不得，人生何必苦营营。"
"宿甘露寺","宋末元初","黄庚","山险疑无路，萦回一径通。钟声寒瀑外，塔影夕阳中。窗出茶烟白，炉分葑火红。禅房遇耆旧，清话数宵同。"
"宿龙瑞山房次周云隐韵","宋末元初","黄庚","木叶秋容瘦，客怀思故乡。淡云微见月，薄露不成霜。忽忽朱颜改，悠悠白日长。空心仍独夜，减尽昔年狂。"
"寄云谷王府判","宋末元初","黄庚","曾记还家日，重来约夏初。自从一别后，又是十年馀。原宪非关病，嵇康懒读书。无从问消息，近况果何如。"
"寄友人","宋末元初","黄庚","相望咫尺地，久不到蜗庐。室迩人何远，心亲迹任疏。交游常念旧，情意只如初。我欲携囊去，相逢胜寄书。"
"寄月山少监","宋末元初","黄庚","一片襟怀海样宽，眉头肯为别离攒。臂鹰惯识从军乐，汗马宁辞行路难。角带边声关月冷，雁传乡信塞云寒。归来未许东山卧，见说苍生望谢安。"
"寄表兄王升之","宋末元初","黄庚","客袂临分日，杨花落酒边。重来期半月，一去忽经年。莎草平诗屋，江潮没钓船。何时归旧隐，风雨对床眠。"
"寄郑枢山","宋末元初","黄庚","起敬英声亦有年，酒边曾见锦囊篇。吟情六义初删后，古意三爻未画前。放旷嗣宗应绝俗，清狂太白不妨仙。如今海内无工部，谁肯题诗寄郑虔。"
"寄姜仕可","宋末元初","黄庚","独学苦无友，年来愧广文。怀贤歌伐木，忆别赋停云。病后少出户，梦中多见君。盍簪须有日，却与共论文。"
"寄峡山胡府判","宋末元初","黄庚","鉴湖狂客又西湖，笔砚生涯计已迂。五斗自惭腰可折，四方安得口能糊。家山迢递乡心远，灯火凄凉客影孤。莫误风前看落雁，尺书还肯寄来无？"
"寄钱竹深","宋末元初","黄庚","梦断膏粱记几年，舍身事佛绝尘缘。把茅盖屋孤峰顶，片衲蒙头万竹边。支遁才高交杜老，参寥诗好动苏仙。何当尽弃人间事，特地来参一击禅。"
"晚春即事","宋末元初","黄庚","园林芳事歇，风雨暗荒城。转眼青春过，临头白发生。啼鹃亡国恨，归鹤故乡情。三径多荒草，东还计未成。"
"晚窗即事","宋末元初","黄庚","一枕纱窗下，池塘草梦残。炷云金鸭暖，滴露玉蜍寒。晋帖从头写，唐诗著眼看。晚来吟思倦，和月凭阑干。"
"梅龙","宋末元初","黄庚","孤根蟠屈浸冰壶，蛰里阳和发朽枯。雪树鳞封寒水玉，月梢颔吐夜明珠。暗香吹冷龙涎湿，疏影涵清蜕骨癯。安得华光叶公笔，共描云水卧云图。"
"梅魂","宋末元初","黄庚","梦觉罗浮迹已陈，至今想像事如新。相思一样窗前月，似见三生石上春。的的孤芳冰气魄，疏疏冷蕊雪精神。料应楚些难招至，欲倩花光为写真。"
"渔舍观梅寄修竹韵","宋末元初","黄庚","寒云漠漠护墙阴，潇洒梅枝出竹林。影落花矶和雪钓，香浮老瓮带春斟。几凭水驿传芳信，秖许沙鸥识素心。回首孤山千树远，扁舟乘兴梦中寻。"
"随隐为祝南山赋","宋末元初","黄庚","踪迹何拘似白云，不专丘壑避红尘。田堪耕稼即莘野，水可钓鱼皆渭滨。无碍滞心宁择地，有幽闲处便容身。一筇忽入青山去，岂是终南捷径人。"
"隐居","宋末元初","黄庚","编茅卜隐读书林，门掩苍苔一径深。当户晓山长识面，临窗夜月独知心。花围锦绣翻红影，竹列琅玕舞翠阴。别是一般清富贵，何须满坞积黄金。"
"寒夜即事","宋末元初","黄庚","倚遍阑干更漏长，柔髭撚断为诗忙。清分梅影夜宜月，寒入雁声天正霜。怀古顿添孤客恨，追欢难忆少年狂。读书窗下篝灯坐，一卷离骚一篆香。"
"寒夜呈梅深","宋末元初","黄庚","空斋对孤客，寂寞似僧家。炉冷频烧叶，灯昏不吐花。夜长添睡思，岁晚忆年华。吟倦推窗坐，梅檐月未斜。"
"寓舍即事","宋末元初","黄庚","矮屋编茅槿缚篱，诗人住处恰相宜。万间突兀梦不到，一室凄清心自知。窗下无灯童睡早，林间有月鹤归迟。八荒便作庭除看，南北东西任所之。"
"斑竹夫人","宋末元初","黄庚","汗青书墨沁肌凉，李卫曾携近竹床。眼孔盈盈看熟客，泪痕点点泣秋房。湘纹冷淡宜湘簟，玉体玲珑称玉郎。秦虢流封无梦到，傍人空以睡为乡。"
"游东庵","宋末元初","黄庚","庵连兜率寺，三径竹边开。林密暑不到，窗虚月自来。暮山啼鸟静，云树啸猿哀。拂拭残碑字，年深半绿苔。"
"游虎丘山寺","宋末元初","黄庚","浮生偷得片时閒，古寺寻僧借景看。楼阁倚云山气湿，辘轳捲水涧声寒。地埋吴剑痕犹在，碑刻唐诗字未漫。寄榻禅房不知晓，起来松日已三竿。"
"登宝林飞来峰","宋末元初","黄庚","乘风飞步碧崔嵬，万壑千岩入眼来。古甃直穿沧海破，浮图高拂白云开。龟公埋没今无冢，乌喙登临旧有台。立尽斜阳不归去，一声孤雁过蓬莱。"
"登宝林佛阁次韵","宋末元初","黄庚","曳杖陟高阁，登临思渺然。闲身空岁月，老眼几山川。落照明秋浦，飞帆湿暮烟。倚阁怅今昔，馀恨付吟篇。"
"登宝林塔","宋末元初","黄庚","屹立浮图可摘星，吟边喜与客同登。阑干六曲又六曲，梯级一层又一层。极目江山无障碍，著身霄汉欲飞腾。雁来疑是题名处，拂拭残碑问寺僧。"
"谢章平远惠笔","宋末元初","黄庚","管城二子样尖新，分惠山房胜馈金。淮兔拔毛誇匠巧，鲁鱼正字见功深。抄书未得纤毫力，握管难忘一寸心。挥翰玉堂无梦到，雅宜茅屋写清吟。"
"新雁","宋末元初","黄庚","来宾何太早，嘹呖过南楼。数点乍离塞，一声初报秋。行行惊客眼，字字写乡愁。仗节人何在，帛书能寄不。"
"暮春","宋末元初","黄庚","寂寞园林三月时，客中几度见春归。柳眉绿皱莺无语，花脸红销蝶懒飞。节物暗催双鬓老，功名长与寸心违。百年身世成何事？回首西山又落晖。"
"端午月山主人酒边即事 其二","宋末元初","黄庚","时序催人易白头，端阳怀古客添愁。朱符不写湘累恨，角黍难包楚国羞。记节何妨斟蚁酒，夺标无复见龙舟。高歌思远楼前路，掩雨珠帘今在不。"
"端午月山主人酒边即事 其一","宋末元初","黄庚","窗外葵榴照眼明，香蒲沁酒注银瓶。自无饮量堪同醉，非慕清名效独醒。一日沈湘悲楚客，千年吊古读骚经。他乡记节聊随俗，艾虎朱符挂户庭。"
"翠峰庵即事","宋末元初","黄庚","竟日寻幽处，杖藜不惮遥。客行黄叶路，僧立碧溪桥。岩瀑飞寒雪，松风吼夜潮。是山皆可隐，何用楚辞招。"
"题义上人清虚阁","宋末元初","黄庚","偶来成一宿，便觉与禅通。看塔月影尽，捲帘秋色空。因知释氏学，亦有晋人风。吟到忘言处，悠然此意同。"
"题四畅图","宋末元初","黄庚","四畅图中四散人，藤床对坐遣闲情。搔头真有爬梳态，搐鼻应无喷嚏声。扪虱未能谈世事，撚髭元不为科名。一时快意皆真乐，谁把丹青写得成。"
"鹤林仙坛寺","宋末元初","黄庚","古坛归鹤杳，野鹿自成群。岚气浮清晓，钟声出白云。树穿僧屋老，水到寺门分。人世无穷事，山中了不闻。"
"赠了上人抄化","宋末元初","黄庚","破衲卷秋云，入山深更深。近闻营梵刹，应不累禅心。寒瀑泻苍壁，晚花生古林。遥思明月夜，谁听颖师琴。"
"赠大禅寺昉上人","宋末元初","黄庚","佛屋参差傍水涯，天然富贵属僧家。油幢碧立当轩竹，步障红围绕槛花。隐隐磬声春昼永，停停塔影夕阳斜。白头道者留连客，自汲山泉煮石茶。"
"赠通玄观唐道士竹乡","宋末元初","黄庚","通玄道士苦修行，坐见桑田几变更。云屋苔封烧药灶，风林花落煮茶铛。休粮剩有青松啖，却老应无白发生。月满竹乡骑鹤去，欲邀子晋学吹笙。"
"赠葛秋岩时寓能仁兰若","宋末元初","黄庚","兰若分清隐，秋窗饱看山。风霜双鬓老，天地一身閒。拄杖穿云去，吟囊贮月还。诗成谁与语？时访竹林间。"
"九日会王修竹西楼预坐者七人以落霞与孤鹜齐飞分韵予得落字即席走笔","宋末元初","黄庚","冉冉五云深，山西日光薄。登楼集群贤，纵目天宇廓。落木悲徂年，寒光照杯酌。浩歌兴悠然，意行非涧壑。缅怀龙山游，此乐久寂寞。胡为落帽人，白首恋宾幕。醉馀发诗情，分韵尽佳作。吾爱漉酒巾，西风吹不落。"
"书怀","宋末元初","黄庚","杜门已与俗相违，苔径荒凉辙迹稀。自爱清凉忘世虑，肯求富贵役心机。隐居盘谷胜金谷，耐著麻衣鄙锦衣。百岁光阴皆梦境，且看兔走与乌飞。"
"云间有怀","宋末元初","黄庚","风流怀二陆，才名动三吴。荒冢今何许，千载空烟芜。当时逞文笔，万象争先驱。有如明月璧，美价倾鸿都。古运有翻覆，韫椟空良图。惜哉去就轻，丧此千金躯。人生各有死，百年同须臾。独遗文字芳，乃与天壤俱。凄凄九山塞，冉冉谷水枯。白鹤久已寂，黄犬不复呼。斯人今已矣，吊古空嗟吁。"
"月夜登楼","宋末元初","黄庚","玉宇澄清暮霭收，吟边怕倚仲宣楼。寒蟾千里夜如昼，新雁一声天欲秋。湖海谁青豪杰眼，风霜易白少年头。更残忽听荒城角，吹老梅花总是愁。"
"王直翁相过","宋末元初","黄庚","芒鞋朝踏雨，来自赤城山。久别翻生面，相看各老颜。开樽茅屋里，煮茗竹林间。此去须荣遇，宁愁行路难。"
"见天地心","宋末元初","黄庚","乾坤主宰妙难窥，识破端倪便可知。阳动于阴分太极，剥穷必复露真机。化工自有经纶处，生意元无间断时。万象皆春从此始，细参羲画究精微。"
"乐道","宋末元初","黄庚","门掩荒苔客到稀，閒情已与世相违。胸中宇宙自然景，眼底江山不尽诗。云淡风轻皆道体，鸢飞鱼跃总天机。吾心与物同真乐，此处宁容俗子知。"
"兰亭会饮观晋帖","宋末元初","黄庚","祇说清谈晋业虚，兰亭之乐后来无。一时人物已陈迹，千古山林空画图。钟带夕阳来远寺，碑和春雨卧平芜。昭陵玉匣犹难保，笔意从谁认鼠须。"
"古意","宋末元初","黄庚","庭前有高树，风挠无停枝。寒乌噤不鸣，夜半环树飞。托身未得所，三匝情依依。高飞犯霜露，低飞触茅茨。乾坤岂不容，振羽将安之。徘徊恋明月，顾影徒伤悲。"
"旦景","宋末元初","黄庚","鸡鸣起濯发，披衣出户牖。自汲古涧泉，落月犹在手。三漱吞朝霞，馀光散花柳。兹意难语人，延伫忽良久。"
"甲子岁旦","宋末元初","黄庚","天开正旦宿云收，宇宙阳回和气浮。岁换上元新甲子，时同太古旧春秋。朱颜不逐年华改，清思惟从造化游。柏酒满斟吟兴动，题诗记节自赓酬。"
"白酒歌为岩翁赋","宋末元初","黄庚","火云烧空日色烈，暑气著人方郁结。岩翁宴客水亭东，竹色蕖香献清绝。瓜削水晶莲剖珠，象箸犀盘盛陈列。银罂捧出白玉醅，透鼻香浓风味别。传来未到心已寒，滟滟琼光瑩而洁。初疑炎帝行冬令，壶结冰澌洗袢热。又疑仙掌流沆瀣，破□倾来和玉屑。谁向蓝田拾瑶英，酿成奇液色澄澈。恐是太华井中溢，修绠铜瓶汲不竭。又恐夜半雷破山，石髓分流乳泉裂。既非西貉绵羊酥，又非缑山仙鹤血。胡为照眼光陆离，药玉盘中色难别。令人敢咽不敢漱，怕有飞霜寒齿颊。一杯一杯复一杯，肺腑尽化为冰雪。忆昔曾诵坡仙诗，白酒无声泻油滑。开编自觉馋涎流，讵谓今朝得亲啜。主人酝藉如此酒，气味清醇韵芳冽。餔糟诸子醉六经，抱负长才特施设。君王作醴思用贤，应向商岩求曲糵。"
"白雁","宋末元初","黄庚","征鸿素缟过南楼，衣褐同群孰与俦。云外排行分玉李，天边印字带银钩。高飞远寒疑云鹤，低落平沙类雪鸥。夜月芦花无认处，惟闻嘹唳数声秋。"
"岁晚书怀呈月山太守","宋末元初","黄庚","光阴催我老，衰病亦堪怜。残腊不多日，馀生能几年。有为俱是妄，无事即成仙。近得安心法，蒲团学坐禅。"
"次郑朴翁国正见寄","宋末元初","黄庚","云深红日出林迟，晞发檐前力未衰。老爱归田追靖节，狂思入海访安期。春风巷陌杨花后，故国江山杜宇时。一种閒愁无著处，倚窗重读寄来诗。"
"江湖伟观","宋末元初","黄庚","环峙山川秀气钟，人烟楼阁郁重重。潮生潮落东西浙，云去云来南北峰。海曙扶桑红影湿，堤春杨柳绿阴浓。子胥已远岳侯死，斗柄聊洗磊块胸。"
"灯花","宋末元初","黄庚","发生元不假栽培，一点春从午夜回。自喜结根依小草，不愁飞片点苍苔。荧荧有艳蛾频扑，澹澹无香蝶不猜。窗下敲棋红烬落，更深约客不曾来。"
"和杜柳溪韵","宋末元初","黄庚","安贫乐道岂卑微，肯羡黄金带十围。爵列三公今却有，齿踰七帙古来稀。满头霜雪客怀老，过眼烟云人是非。皎皎白驹在空谷，好贤谁复咏缁衣。"
"约王琴所不来舟中偶成","宋末元初","黄庚","清飙卷炎埃，碧水出秋素。迢迢见山亭，回首隔烟雾。酒帘飏渔村，笳鼓响军戍。倚篷问舟人，云是三江路。篱落鸡欲栖，野水牛已渡。钓翁炊荻烟，稚子收渔具。抱琴人不来，残阳在高树。"
"纪梦是岁大旱","宋末元初","黄庚","老年屏人事，北窗寄高眠。梦魂御风去，金阙开九天。虎豹狞不嗔，知予有仙缘。玉座拥五云，香炉飞紫烟。青衣两童子，举手导我前。下土虮虱臣，愚衷欲敷宣。兵戈幸休息，饥馑方连绵。洪惟大生德，实司水旱权。愿言回哀眷，与世解倒悬。上帝允臣请，乃曰赐丰年。再拜谢阙下，回飙堕林泉。夜雷声殷殷，甘泽朝满田。沈思喜且惊，异梦非偶然。士怀当世忧，□□□□□。贞观有房杜，斗米三文钱。"
"至后","宋末元初","黄庚","道人坐茅宇，独抱无弦琴。对此景物异，夕云散还阴。雨气一帘润，云意千山深。新阳畅微暄，疏花点孤林。芳时坐消歇，孰同岁寒心。孤梅发清夜，庭树惊栖禽。"
"舟行送王琴所之澉州","宋末元初","黄庚","晨星寥落曙光浮，柳岸风轻送客舟。万点远山重叠恨，一江流水浅深愁。淡烟茅店家家晓，白露枫林处处秋。独倚篷窗还自笑，此身漂泊愧沙鸥。"
"听琴","宋末元初","黄庚","一曲猗兰按玉徽，高山流水少人知。纷纷耳听非心听，安得人间有子期。"
"拟古 其四","宋末元初","黄庚","山中怪物变，草木自四时。秋水照短发，血气日已衰。寒藤不知枯，青青上疏篱。繁阴纵有托，已迫风霜期。馀生方自怜，孤吟欲何为。"
"拟古 其三","宋末元初","黄庚","名门有贞女，始结丝萝盟。嬿婉席未温，良人已远行。远行何时归，妾身不自轻。空帏守寂寞，誓以终此生。虽云受恩浅，耿耿怀至情。"
"拟古 其二","宋末元初","黄庚","骊龙有明珠，奇气久磅礴。一为鲛人采，夜半泣海若。至宝谅难得，珍藏思远托。如何贱所贵，用之以弹雀，弹雀亦何惜，一去恐流落。"
"拟古 其一","宋末元初","黄庚","畹中有幽兰，风露饱清抱。含章不求闻，坐见九秋老。夫君日已远，佩饰为谁好。何如敛馀芳，山林养枯槁。"
"拟古 其五","宋末元初","黄庚","徂徕有嘉木，薿薿高连天。修柯濯雨露，沃叶藏云烟。根蟠九地暖，声落四壁寒。由来所养□，不与春相干。岁久产茯苓，玉色腴且坚。山人斸为药，至味通灵仙。愿言事服饵，身可三千年。"
"侍郎亭","宋末元初","黄庚","东邻花圃栽双松，一朝煨烬枝叶空。侍郎庭前有双松，至今古色摩苍穹。此木受命本千载，扶持若有神始终。天留真质表文献，柯叶蕃茂根本丰。百年培植饱雨露，虬枝风撼鸣笙镛。掀髯相视雪贸贸，拥盖对立云童童。不知天地有黄落，玄冥失柄春无功。云孙峨冠立亭下，典刑如侍乾淳翁。昂藏自是廊庙具，夭矫亦有山林风。棱棱铁面不可犯，麾去秦爵如飞蓬。诸孙奉酒立松下，森森头角皆虬龙。"
"依绿亭","宋末元初","黄庚","数椽潇洒瞰清漪，荡漾烟霏欲湿衣。阑角寒光摇翡翠，檐牙倒影浸琉璃。荷边鼓瑟游鱼听，柳外敲棋睡鹭飞。洗尽红尘青眼客，临流何惜赋新诗。"
"和李蓝溪梅花韵 其三","宋末元初","黄庚","一枝寒玉倚横塘，和雪攀来袖亦香。插向胆瓶笼纸帐，长教梦绕月昏黄。"
"和杜柳溪韵","宋末元初","黄庚","白发垂垂一老夫，年来渐觉世情疏。石床梦冷和云卧，茅屋灯残共月居。客至何妨赊鲁酒，家贫不肯典唐书。羡君种柳清溪上，借我苔矶学钓鱼。"
"和茅亦山先生杂咏 其三","宋末元初","黄庚","破砚尘封懒赋诗，晚年才思觉衰迟。耽书自笑已成癖，煮字元来不疗饥。风月满怀诗可写，雪霜侵鬓镜先知。太公八十方荣遇，把钓溪边更待时。"
"和郑枢山竹夫人韵","宋末元初","黄庚","玉环倾国起胡兵，有色终污后世名。九夏专房何在貌，一身空洞若为情。宠名本自无心得，妇节从来澈骨清。愁见婕妤秋后扇，共怀幽恨几时平。"
"和俞教授见寄韵","宋末元初","黄庚","天边日月似梭飞，百岁光阴难预期。有酒不妨留野客，无钱何惜典春衣。江山犹记登临处，身世都非少壮时。晚景清闲宜学道，黄庭一卷究玄微。"
"和葺庐韵","宋末元初","黄庚","地僻浑无车马喧，禅房修饰称居安。庄严固是由心造，丹雘多应被眼瞒。佛法不须身外觅，世缘只作梦中看。我来欲问无生话，万顷西江一吸乾。"
"和靖墓","宋末元初","黄庚","西湖卜隐为诗忙，吟到梅花字字香。鹤不归来山寂寂，梅边闲咏月昏黄。"
"画笋","宋末元初","黄庚","锦箨斑斑带露痕，毫端写出此君孙。清高不肯埋尘土，根本虽无有节存。"
"茅亦山相过","宋末元初","黄庚","故人过我竹边居，谈笑从容乐有馀。洗盏共尝春瓮酒，挑灯对读夜窗书。归来尚忆渊明菊，高卧谁知诸葛庐。醉后达观今古事，寥寥千载只须臾。"
"故相贾秋壑旧府","宋末元初","黄庚","当年搆华屋，权势倾卫霍。堂宇穷斧斤，天章焕丹雘。花石拟平泉，水陆致兹壑。惟闻丞相嗔，肯后天下乐。朱门锁荆榛，花木已萧索。苍生颠堕崖，国亡身孰托。空悲上蔡犬，不返华表鹤。丈夫保勋名，风采照麟阁。胡为一声钲，聚铁铸此错。回头暮烟昏，不能掩馀怍。"
"春日","宋末元初","黄庚","紫燕评春语画梁，黄鹂搀晓啭垂杨。博山烟冷书窗静，风飐瓶花点砚香。"
"春日西园晚步","宋末元初","黄庚","为爱园林好，筇枝伴独行。花香能醉蝶，柳色欲迷莺。但得青春在，何妨白发生。斜阳红尽处，一抹暮山横。"
"春日即事","宋末元初","黄庚","扶杖行幽径，园林欲暮天。锦棠红濯雨，丝柳绿缲烟。春事忽三月，风光又一年。客怀正愁绝，那复听啼鹃。"
"春日即事","宋末元初","黄庚","园林芳事渐阑珊，客思无聊午梦残。红杏花繁蜂蜜饱，碧芹香老燕泥乾。光阴有限鬓已白，勋业无成心尚丹。倚遍吟阑天欲暮，一帘风雨捲春寒。"
"春梦","宋末元初","黄庚","铜匜艾纳翠氤氲，六六屏山酒半醺。梦入中州看秦画，春风吹乱玉梨云。"
"春游次王修竹监簿韵","宋末元初","黄庚","天色新晴带薄寒，主人饮客出城关。兰亭觞咏寻羲帖，窆石衣冠吊禹山。春水断桥芳草碧，晓风啼鸟落花闲。囊中诗句壶中酒，何必仙人大小还。"
"禹庙送春","宋末元初","黄庚","鼓歌满湖滨，倾城出送春。波光明画艇，山色醉游人。禹穴灵何在，梅梁迹已陈。我来閒吊古，回首一沾巾。"
"秋阴","宋末元初","黄庚","漠漠寒烟暗蓼汀，江涵雁影不分明。一天暝色迷清昼，云阁西风雨未成。"
"秋夜","宋末元初","黄庚","博山香冷夜将阑，红影摇窗烛未残。庭树露浓花气湿，井梧风老叶声乾。世情冷暖知心少，朋旧东西会面难。一段客愁吟不就，无言背月倚阑干。"
"种松","宋末元初","黄庚","去年种松树，未有蒿与蓬。今年松渐长，埋没蓬蒿中。老髯何苍苍，岁华不改容。回视蒿与蓬，零落悲秋风。"
"送任子敏司丞赴北","宋末元初","黄庚","鞭影拖云入帝京，少年正好作功名。不辞驿骑三千里，欲奋鹏抟九万程。白玉楼中挥翰墨，黄金台上被恩荣。何须折柳送行色，只写诗篇话别情。"
"除夜即事","宋末元初","黄庚","除夕无诗侣，灯窗酒独斟。三更风雪夜，一片岁寒心。衰老常忧病，清闲不废吟。明朝年八十，晚景惜榆阴。"
"哭别月村 其二","宋末元初","黄庚","三山秀气孕英奇，表表才名冠一时。唐殿策高蕡不第，荆州人去粲何依。传家有子犹堪羡，埋骨无山亦可悲。留得帚金诗稿在，灯窗读罢泪沾衣。"
"唐竹卿道士相过","宋末元初","黄庚","一径秋风老碧苔，柴扉掩昼少曾开。诗书门户无人到，只有通玄道士来。"
"夏夜小酌","宋末元初","黄庚","小酌酬清兴，凭阑看月移。分茶醒醉客，添烛了残棋。萤影明桐井，蛙声出草池。荒城江漏远，试问夜何其。"
"挽卫山斋 其二","宋末元初","黄庚","武公后裔有仍孙，德望才名世所尊。拟向山中专注易，忽传地下趣修文。月楼不复赓诗句，春阁犹思共酒樽。痛恨死生千古隔，西风吹泪湿秋云。"
"海棠","宋末元初","黄庚","脸晕轻红酒力微，真妃半醉夜深时。杜鹃叫落花梢月，独倚东风睡不知。"
"瓶花","宋末元初","黄庚","瓶花红淡浸寒泉，容易凋零亦可怜。堪恨本根不知处，却将颜色为人妍。"
"病中","宋末元初","黄庚","读易窗闲久，多时不点朱。砚乾蟾渴水，箧破蠹侵书。气味如僧淡，形容似鹤癯。交游空满眼，谁念病相如。"
"病后谢友人顾问","宋末元初","黄庚","索居坐孤陋，却扫甘隐沦。荒径无辙迹，蓬藋方蓁蓁。风雨撼四壁，一榻寄屈伸。谁念相如病，岂堪原宪贫。友人隔河梁，怀思赋停云。柴车忽过我，问劳何殷勤。促膝话契阔，道合情更亲。语言迈流俗，意气含至真。情怀谈不尽，浣我胸中尘。盘蔬与束脯，草草为尔陈。瓦盆煮新酒，味有太古春。非徒洗磈磊，亦足消郁堙。北窗坐终日，薄暝生秋旻。斜阳恋客影，把袂不忍分。此去岁月迈，何时复相亲。我辈重道义，势利何足云。荣华易消歇，德齿久弥新。愿言保名节，努力配古人。"
"盐","宋末元初","黄庚","同絺入贡载遗经，分赐群臣羡水晶。润下作咸从海产，熬波出素似天成。享神洁白惟形似，富贵珍奇以宝名。此物可方为相事，他时商鼎用调羹。"
"读文相吟啸稿","宋末元初","黄庚","垂垂大厦颠，一木支无力。精卫悲沧海，铜驼化荆棘。英风傲几砧，滨死犹铁脊。血洒沙场秋，寒日亦为碧。惟留吟啸编，千载光奕奕。"
"贾秋壑圃","宋末元初","黄庚","不学苍龙卧浙东，惊飙吟佩堕青璁。既无良策安江左，空有名园似洛中。危栈连云晴亦雨，飞楼近海夜生风。人间富贵皆尘土，回首吴山落照红。"
"钱府旧园","宋末元初","黄庚","十二峰前富贵家，乱离不复旧繁华。亭台寂寂无人到，流水东风自落花。"
"偶书 其一","宋末元初","黄庚","百岁集孤夜，山楼起呼月。秋虫声转悲，感此众芳歇。人身非金石，青鬓忽已雪。逾淮橘心秋，出山泉水汩。猗兰抱香死，不受蓁莽没。"
"寄月山太守","宋末元初","黄庚","下车方数月，早已政声驰。太守一身瘦，东川百姓肥。勤劳惟听政，闲暇即吟诗。官况依然在，何须赋式微。"
"寄月山少监","宋末元初","黄庚","南北相望各一天，江湖久别思凄然。迢遥道路三千里，倏忽光阴五六年。清节立朝君可羡，白头为客我堪怜。折梅难寄江南信，惟有新诗数十篇。"
"寄毛素轩宣慰","宋末元初","黄庚","旌麾曾驻鉴湖边，别去匆匆又两年。清夜梦分千里月，同乡人各一方天。素知心事有鸥在，欲寄音书无雁传。见说使星临浙右，明朝便买渡江船。"
"寄王爱梅","宋末元初","黄庚","诸生归去暮庭空，塔下游观倚瘦筇。千尺宝轮擎海月，七层金铎语天风。升堂尽可同僧饭，持钵何须听寺钟。好把新诗题旧壁，他年应有碧纱笼。"
"寄菊坡吴府判","宋末元初","黄庚","客怀元自恶，非是为秋悲。一别又三载，百年能几时。音书无雁寄，心事有鸥知。遥想菊坡菊，西风香满篱。"
"寄谢蔡松江路教","宋末元初","黄庚","一别丰标又一旬，尺书多荷寄殷勤。交游满眼谁知己，契阔关心独忆君。蕙帐梦寒同夜月，松江人远隔秋云。明朝便买扁舟去，来访贞阳旧广文。"
"清明","宋末元初","黄庚","清明时节已春深，白发萧疏忽满簪。萍梗一生孤客恨，松楸千里故乡心。浸花窗下分红影，插柳檐前借绿阴。幸有故人同笑语，不妨沽酒共清吟。"
"渔隐为周仲明赋","宋末元初","黄庚","一笠戴春雨，扁舟寄此情。世閒尘网密，江上钓丝轻。不羡鱼虾利，惟寻鸥鹭盟。狂奴台下水，犹作汉时清。"
"绿珠","宋末元初","黄庚","娉婷名家姝，荣显晋朝使。斛珠不论赀，得备巾栉侍。一笑金谷春，粉黛皆敛避。岂知步障中，乃复为愁地。念主爱妾深，因妾为主累。□楼风月愁，残花抱春坠。"
"雪","宋末元初","黄庚","片片随风整复斜，飘来老鬓觉添华。江山不夜月千里，天地无私玉万家。迷岸未春飞柳絮，前村破晓压梅花。羔羊金帐应粗俗，自掬冰泉煮石茶。"
"棋声","宋末元初","黄庚","何处仙翁爱手谈，时闻剥啄竹林间。一枰子玉敲云碎，几度午窗惊梦残。缓著应知心路远，急围不放耳根闲。烂柯人去收残局，寂寂空亭石几寒。"
"游西湖次毛玉田韵","宋末元初","黄庚","触目钱塘昨梦非，行春载酒忆当时。花閒不碾香轮入，柳外空鞭骏马飞。落日荒山和靖墓，断云流水子胥祠。忘情鸥鹭閒于我，应笑江湖客未归。"
"游谢仙岩飞霞观岩下李参政墓","宋末元初","黄庚","鬼工凿山骨，何年驱六丁。飞霞绕石洞，缥缈开珠庭。永怀谢仙伯，坐断山水城。我来事幽雅，登临委客情。松风驱溽暑，自觉毛骨清。猿鹤亦仙意，人生空营营。石麟卧荒草，问是谁家茔？野老对我言，其人昔公卿。金玉埋黄壤，送日冠盖倾。兴衰异百年，所重非修名。乃知钟鼎贵，不如芝薇馨。所以世外人，返老还孩婴。倚杖空叹息，洞口云冥冥。"
"感怀","宋末元初","黄庚","入山采芝薇，豺虎据我丘。入海寻蓬莱，鲸鲵掀我舟。山海俱有碍，瞻望凝远愁。乾坤如许大，此身常浮沤。依托岂无地，皇皇将安求。何当跨凤鹏，相从安期游。"
"暮春","宋末元初","黄庚","芳事阑珊三月时，春愁唯有落花知。柳绵飘白东风老，一树斜阳叫子规。"
"潘淑妃","宋末元初","黄庚","二八入宫掖，一笑轻三千。云阶渺何许，步步生金莲。绣鞋不胜春，风若凌波仙。荣华一回首，荆棘生我前。君恩花上露，妾心井中泉。井泉誓不波，下照青青天。"
"醉时歌","宋末元初","黄庚","茫茫古堪舆，何日分九州？九州封域如许大，仅能著我胸中愁。浇愁须是如渑酒，曲波酿尽银河流。贮以倒海千顷黄金罍，酌以倾江万斛玻瓈舟。天为青罗幕，月为白玉钩。月边天孙织云锦，制成五色蒙茸裘。披裘把酒踏月窟，长揖北斗相劝酬。一饮一千石，一醉三千秋。高卧五城十二楼，刚风冽冽吹酒醒，起来披发骑赤虬。大呼洪崖拉浮丘，飞上昆崙山顶头。下视尘寰一培塿，挥斥八极逍遥游。"
"题三月梅花卷","宋末元初","黄庚","纷纷姚魏家，颜色竞妩媚。人方眩春华，东皇出古意。素花饰鼎实，缟袂立苍翠。犹如喧啾中，孤凤忽呈瑞。岿然山林尊，坐使众芳愧。"
"题东山玩月图","宋末元初","黄庚","斜阳红尽暮云碧，一片天光涵水色。海涛拥出烂银盘，千里婵娟共今夕。主人领客登东山，踏碎寒光看秋液。星河倒影浸空明，露华漙玉夜气清。冯夷激水水欲立，海若辟易天吴惊。孤舟卷帆泊烟屿，古木撼壑生秋声。凭高人在金鳌背，閒看潮生烟渚外。老龙翻海云气寒，长鲸卷雪浪花碎。茫茫万顷沧浪中，屹立孤峰锁苍翠。山巅扫石罗尊罍，宾主传杯不放杯。骚客掀髯赋诗去，山童踏月携琴来。剧谈浩饮不知醉，仰天长笑欢颜开。倒著接䍦欲起舞，乾坤清气入肺腑。天边风月空四时，眼底江山自千古。谢安蹑屐游东山，袁宏登舟宴牛渚。庾亮南楼今在不？坡仙赤壁知何许？满眼往事转头空，千年人物俱尘土。人生光景若湍流，霜痕易点双鬓秋。胸中勿著尘俗事，眉间休锁名利愁。我辈适意在行乐，古人所以秉烛游。月山追忆旧游处，尽写风烟入缣素。我来见画如见景，想像高唐犹可赋。诸君后会应可期，云萍合散今何之？安得扁舟澉川去，日与杖屦相追随。登山把酒醉明月，共看此画歌此诗。"
"题严子陵","宋末元初","黄庚","故人虽即位，自不愿为官。天下事已定，山中人可闲。一丝江月色，千古客星寒。捷径终南士，闻风定报然。"
"题李蓝溪梅花吟卷","宋末元初","黄庚","孤芳不与众芳同，肯媚东君事冶容。寒苦一生苏武雪，清高千古伯夷风。琼瑶照树偏宜晚，铁石盘根却耐冬。几度看花立霜晓，断肠都在角声中。"
"燕子楼","宋末元初","黄庚","繁华随逝水，日暮高楼空。哀哀徐陵妾，事主不及终。空房辍膏沐，明妆为谁容。春风燕子来，秋风燕子去。去来影带双，孤鸾抱憔悴。回首醉娇时，百花不敢媚。"
"赠皎上人","宋末元初","黄庚","破衲和云著，何时下赤城。高年头未白，得道骨全青。诗思秋空阔，禅心夜月明。何当捐世事，来结远公盟。"
"秋霁","宋末元初","黄庚","雨过郊墟凉意新，凝云驳尽十分晴。隔江一抹斜阳影，怪向蓼花红处明。"
"武夷山二首 其二","宋末元初","黄元实","九重云外步虚声，十二时中太古情。为问当年赤松子，人生何处是功成。"
"题方丈","宋末元初","黄元实","欲看太乙青藜火，笑领仙人绿玉杯。物外同心谁管鲍，山中清话得张裴。"
"武夷山二首 其一","宋末元初","黄元实","宾云奏彻控青鸾，綵幔香销生翠寒。三十六峰秋色里，月明人倚玉阑干。"
"游南园次傍花随柳句 其二","宋末元初","熊鉌","柳绿花红别一天，新来人物旧山川。若为唤起尧夫梦，再整三千六百年。"
"上张廉访 其三","宋末元初","熊鉌","道傍竹马綵旌旗，颂德歌辞纪政碑。使者郊原问民瘼，也应采到老夫诗。"
"上张廉访 其二","宋末元初","熊鉌","书生久叹三纲绝，天道那无一发存。东海不须更忧旱，迩来一妇已无冤。"
"上张廉访 其一","宋末元初","熊鉌","荒山十室九无人，行道三年两调兵。闻得老贪今授首，老夫买犊要春耕。"
"江边客舍","宋末元初","熊鉌","轻寒无赖入征裘，野水闲云总是愁。极目远山横霭外，数声鸣橹过蘋洲。"
"咏盆梅","宋末元初","熊鉌","一声羌笛晚风斜，再问花期便觉赊。茵幌泥沙可随分，莫将春意殢残花。"
"客舍雨","宋末元初","熊鉌","青烟著雨傍楼横，辗转虚窗梦不成。客里清愁无可奈，卧听檐溜泻秋声。"
"游南园次傍花随柳句 其一","宋末元初","熊鉌","忧世心衰且乐天，不妨飞咏此云川。天高地下有千载，物换人非无百年。"
"乙巳元日鳌峰书院会拜五十五人","宋末元初","熊鉌","晓日曈曈一岁初，乡闾盛会说吾庐。运当尧历三千六，数协羲图五十馀。脩竹岁寒欣得友，野花春色且携书。大篇听取艰贞训，万古天心定不虚。"
"入武夷山二首 其二","宋末元初","熊鉌","试问山中亦何好，见山便自喜居山。不堪造物半生役，枉使男儿百岁闲。天柱沈冥阴雨外，幔亭缥渺彩云间。苍生辛苦何终极，控鹤仙人去不还。"
"入武夷山二首 其一","宋末元初","熊鉌","一见识君多道气，再陪杖屦此跻攀。高山流水知公志，明月清风共我闲。落落半生心未泯，寥寥千载事相关。出山一步尘埃满，便好赍粮莫出山。"
"别福清诸友","宋末元初","熊鉌","自从尧历数昌辰，已是三千六百春。渺渺文明知几聚，悠悠盖壤定何人。斯文一缕千钧日，我辈三纲五典身。日迈月征各珍重，几多疏缺待弥纶。"
"芜湖过繁昌旅舍萧然偶书","宋末元初","熊鉌","竹窗渐白卷寒衾，上巳才过节物深。野杏出篱明望眼，蒌蒿满地蔼愁心。已知赋分多行役，焉用诗鸣得赏音。春在江山无限好，缓驱羸马度烟林。"
"咏武夷怀朱晦翁","宋末元初","熊鉌","五月凉巾陟翠微，竹根香露湿人衣。云行老树青猿过，雪落长溪白鹭飞。仙径好花愁急雨，洞亭芳草怨斜晖。我来只欲平林去，细叩先生玉版扉。"
"奉怀明仲旧邻舍","宋末元初","熊鉌","久客为邻忆杖藜，情亲端与弟兄齐。一生磨蚁团团走，百事枰棋著著低。武定波寒看落月，石头秋晚吊荒蹊。茅檐作计能成否，破壁何堪草满畦。"
"泊舟野望","宋末元初","熊鉌","树色连云色，春归物更妍。落红飘近岸，新绿涨平川。野鹳窥渔笱，沙鸥避客船。斜阳江上立，搔首意茫然。"
"经理建阳县学","宋末元初","熊鉌","当年卫道大贤功，人士今知有学宫。自叹升堂惭董子，岂无笑列议韩公。儒风济济衣冠旧，世事茫茫尘网中。我已结茅溪五曲，飞鸿尚许溯天风。"
"经理武夷书院","宋末元初","熊鉌","大隐东南第几峰，我思论学武夷翁。春秋时义今如昨，文献风流已不同。阳欲复时宜静俟，道当穷处有时通。先生若有观梅约，好把篇诗和渚宫。"
"客里书事","宋末元初","熊鉌","西风凉信入虚檐，絺绤微单已戒严。乡梦不随秋夜永，客愁偏向雨声添。清高鸣雁低云海，漂泊流萤傍竹帘。搔首寒灯楼舍悄，行藏自晓不须占。"
"荒城步月","宋末元初","熊鉌","出门喜清旷，兴尽唤归船。携手共明月，知心惟老天。暮潮生远浦，秋色满平田。落落男儿事，相逢岂偶然。"
"送洛阳靳都事","宋末元初","熊鉌","铜驼巷陌棘风凉，尚记东都旧帝乡。甲马营空云气远，杜鹃声老洛园荒。天开地辟人才出，风起云飞汗竹香。倘得行窝容我老，春风借地种姚黄。"
"闻读书有感","宋末元初","熊鉌","万叠青山锁暮阴，倚栏凝伫意深深。趁时士女忺秦服，学语儿童解楚吟。当日繁华逐流水，何年拱把秀穹林。辽东俎豆铜川筮，认取斯人万古心。"
"蒙泉","宋末元初","熊鉌","天池有佳水，云气护深山。我爱泓澄好，人嫌泽润悭。暗空鸣滴滴，高壁泻潺潺。渐近尘泥涴，何时复此还。"
"赠朱仁甫","宋末元初","熊鉌","吾宗贤叔父，穷壤一全人。欲义终取义，求仁果得仁。夜常形梦寐，昼亦想精神。寄语贤孙子，天知我一真。"
"七夕遇雨访石堂先生 其一","宋末元初","熊鉌","今宵无月烛，鬃瓢泻银河。谁言滂沱泪，恨此离别多。尔会亦云数，吾感亦如何。"
"七夕遇雨访石堂先生 其五","宋末元初","熊鉌","高高不可问，神光终朦胧。云锦不成报，谩尔欺盲聋。柱维久倾折，会有补炼功。"
"七夕遇雨访石堂先生 其二","宋末元初","熊鉌","冀亳与歧山，一际五百年。洙泗岂无集，未遇时运偏。世降道愈悠，击壤呼尧天。"
"七夕遇雨访石堂先生 其三","宋末元初","熊鉌","东都亦论道，忽梦金光身。太和岂无治，髽发终殊伦。夜半一炷香，命世胡邅屯。"
"七夕遇雨访石堂先生 其四","宋末元初","熊鉌","混之再开辟，唤觉千载迷。龙门空宝匣，明月照玉溪。五纬集未久，又报填旅奎。"
"三山先贤祠落成八首 其八","宋末元初","熊鉌","伟哉云溪翁，兴学功百世。岂求奂轮美，作事见典制。迂生吐狂愚，万一裨末议。他时勒坚珉，洋洋可无愧。"
"三山先贤祠落成八首 其七","宋末元初","熊鉌","州牧风化遗，乡贤典刑旧。年代较后先，人品类贤否。公议岂有情，祀典固非苟。道义思无疆，功言期不朽。"
"三山先贤祠落成八首 其六","宋末元初","熊鉌","忆昔文治初，观风有常公。维时得欧阳，名籍上国通。当年主宾美，至今蔼馀风。新祠荐泉菊，还宜列同宫。"
"三山先贤祠落成八首 其五","宋末元初","熊鉌","武夷九曲水，流出三神山。考亭得勉斋，壁立孔门颜。信斋继其志，经礼赖以完。六经复其一，百世功不刊。"
"三山先贤祠落成八首 其四","宋末元初","熊鉌","共惟无极翁，混元再开辟。关洛与考亭，杲杲行世日。惟此五大贤，人极赖以立。谓宜昭明荐，千古为令式。"
"三山先贤祠落成八首 其三","宋末元初","熊鉌","道原出于一，秩祀安有二。作俑唐开元，损益端有俟。杨马彼何人，周程列其次。论议轻一时，典祀误来世。"
"三山先贤祠落成八首 其二","宋末元初","熊鉌","平地忽突兀，敏手何神哉。蔼然色笑中，见此通济才。入门知我心，三岁犹初来。祀典关百世，所贵重讨裁。"
"三山先贤祠落成八首 其一","宋末元初","熊鉌","填宿久旅奎，一朝开文治。行歌闽水春，芹藻见新意。林亭郁环合，祠宫敞宏丽。欲赓泮宫颂，且作乡校议。"
"三纲叹","宋末元初","熊鉌","三纲首夫妇，大义天地侔。世人不见理，人欲滔天流。卦象利牝马，诗歌美关鸠。一阴与一阳，物物有匹逑。引手戒援溺，发言愧中冓。人道岂兽禽，今乃不尔犹。明明白昼攫，岂复人间羞。迩来六合混，不限风马牛。燕姬与越女，妙舞还清讴。倍蓰与什百，但欲称所求。一星欲火炎，燄燄焚林丘。大则相弃捐，小亦生惩尤。六如与五耦，倾覆卒未休。衽席有陷阱，谈笑皆戈矛。天性自此夷，同气或为仇。谗言间黑白，骨肉成深仇。每恨共世子，天分太甚柔。事明易为决，何至经渎沟。不如挺之儿，处变才俱优。孝子成父美，岂是相嫉仇。家人继之睽，二女志不投。一家祇三亲，恩义本相缪。乾纲一以解，涣散更莫收。升堂道既绝，徒重薰养忧。司徒久无官，经世乏远猷。架漏二千载，使我心悠悠。"
"上刘治中","宋末元初","熊鉌","弱水流西河水东，瞻乌爰止谁雌雄，天地方闭何时通。颠倒溷室成仙宫，我羡仙人在高空，绝粒轻举乘天风。豢养不及真神龙，人生剪羽樊笼中，名尤利怨方相攻。忽闻海上蓬莱翁，却来幔亭跨长虹。愿留徜徉群仙峰，尘寰渺渺知何穷。"
"上严廉访十首 其十","宋末元初","熊鉌","斯文迓续交，天意岂无拟。猗欤恪斋翁，雅意敦典礼。推行大经纶，宣风自兹始。百世常公祠，罔俾独专美。"
"上严廉访十首 其九","宋末元初","熊鉌","南方尚秉礼，文风未云衰。释奠古雅乐，乡饮旧汉仪。表章在正学，舍鲁将安之。愿言假良遇，制作逢昌时。"
"上严廉访十首 其八","宋末元初","熊鉌","煌煌五星聚，瑞世启文治。明道十事奏，横渠一方议。有志不得行，曲学竟持世。六经亡其一，此责竟谁诿。"
"上严廉访十首 其七","宋末元初","熊鉌","汉兴历数世，兹事竟未遑。一绝不复续，千载重慨慷。房魏辅贞观，汗沈空流浆。开宝袭唐陋，仪俨负义方。"
"上严廉访十首 其六","宋末元初","熊鉌","古人重民教，礼乐用为急。虞书有三官，周典犹二职。太学领奉常，西都有馀责。两生既不来，何参又无术。"
"上严廉访十首 其五","宋末元初","熊鉌","春秋得忠臣，炎绍犹有述。至今十七篇，末学或不识。乾淳有大儒，奏请非不力。一时欠良遇，志士重嗟惜。"
"上严廉访十首 其四","宋末元初","熊鉌","因思传记学，本欲释经义。春秋列三家，仪礼亦存二。荆舒彼何人，繁碎妄讥毁。煌煌姬孔书，坐此竟废弃。"
"上严廉访十首 其三","宋末元初","熊鉌","四海文公书，行世日杲杲。晚年制作心，三礼重探讨。质文贵时宜，消长关世道。烱然百圣心，来哲当有考。"
"上严廉访十首 其二","宋末元初","熊鉌","大哉伊洛传，正统接洙泗。一源肇南来，九曲清日泚。百年尚无有，千载那可俟。崇台励风化，此是第一义。"
"上严廉访十首 其一","宋末元初","熊鉌","七闽天南陬，实惟文明方。风气一以开，文治何其昌。我思常公化，迪我真无疆。开端固匪易，再造伊谁当。"
"上致用院李同知论海舶","宋末元初","熊鉌","易经致民用，肇自羲农先。耒耜既生聚，市易还懋迁。公私不交病，本末无倒悬。古人致主术，称物靡有偏。厥初禹作贡，不但中邦田。四海自锡贡，不惮来远边。碣石来冀右，海岱青徐连。东南并淮扬，亦自江海沿。夫岂宝远物，有道归陶甄。成周制国用，半在周官编。虞衡与商贾，胡不末利捐。艰难开国心，什一犹欲蠲。裒益固有道，公功格皇天。后儒不知学，说理多虚玄。生财昧大道，民命日益朘。管商一作俑，蠹弊贻千年。渔盐尚抑末，奈何诱开阡。怀清一以筑，茕独堪哀怜。封君擅半赋，公私重熬煎。寒机冻女手，汗粒赪农肩。织衣不上体，舂粟不下咽。伤哉力田家，欲说涕泪涟。何如弃之去，逐末利百千。矧此贾舶人，入海如登仙。远穷象齿徼，深入骊珠渊。大贝与南琛，错落万斛船。取之人不伤，用之我何愆。奈何昧轻重，屑屑穷算鞭。锱铢较鹭股，漏网鱼吞船。安得体国臣，为天掘玑璇。上资国脉寿，下拯民瘼瘨。朝夕禹贡志，菲食甘胝胼。九载不入门，千古孰与贤。更想公旦心，待旦尤乾乾。世俗吝与骄，曾不丝毫牵。所以泰和治，常在虞周前。此道久已亡，利欲充培埏。岂曰治不及，曾是心无传。明公中州杰，自是天分全。问学甚充厚，愿力还精坚。溥物功不劳，无欲心湛然。维此一枢轴，实秉大化权。如天有北斗，物物归玑璇。帝念南海民，风化旧所宣。皇皇风霜节，炳炳奎壁躔。纤微亦何浼，阖散有大权。利用六府修，制用九府圜。古人不可作，得意皆蹄筌。谁哉识治本，理此大化弦。三代事寂寞，念之中心悁。书生武夷客，偶此来海堧。使者采风谣，诗歌寓惓惓。"
"与徐同知","宋末元初","熊鉌","武夷山中旧学子，汗漫偶作观海游。此观此游亦何有，炎氛瘴雨烂不收。蓬莱绝岛固难望，何处大泽并高丘。独闻东南倚天耸石壁，上有一轮照耀之明月，下有一道演迤之清流。此流不求清，此月不求明。众星冥濛日毂远拍天，烟浪渺渺令人愁。因思八极间，品汇岂不稠。后皇生物至今日，茫茫大化无停辀。群阴剥尽硕果在，新畬再辟陈根留。我辈等是丰芑春，盛德何止数世谋。男儿生世有不朽，百年易迈千载悠。造物生材谅非偶，阳春有脚先南州。八郡春已满，忍使四海赤子寒飕飕。一时泽物亦易足，旱须霖雨川须舟。书生却顾动遐想，愿为来世苍生忧。斯文迓续正此时，安得古绠千寻脩。莘郊匹夫乐尧道，朝鲜逋播叙禹畴。两生不来至今尚绵蕝，房魏背汗岂但唐人羞。礼颓乐坏二千载，欲观周道当何繇。我闻伊洛道南后，武夷云谷今鲁邹。孔堂金石未尽泯，淹中断简犹堪搜。独抱遗经守迂拙，岁月兀兀春复秋。蚊虻负山力谩苦，精卫填海志未休。书生迂拙公所知，此来见公亦何求。穷通志也命当遂，天地倾缺人绸缪。愿公借我一片五色石，要补元气混沌无疮疣。千载在我前，万载在我后，山中事业非王侯。"
"古风寿九十","宋末元初","熊鉌","百年九十多，百里九十半。我持千岁樽，祝公椿松算。忆昔钓璜叟，桓桓鹰扬旦。是时年未百，一出戡祸乱。丹书佐太平，树立更明焕。又思淇澳翁，盛德为世冠。懿戒亦何年，耄境若童草。前公十年期，丹扆隆简眷。太公出为将，远业俟时奋。后公更五年，进德当不倦。武公入为相，苍生副深愿。昭代儒老成，硕望孚众观。百年未为多，名节千载看。后皇启昌运，万一效裨赞。"
"平江舟中不寐","宋末元初","熊鉌","远水萧萧荻苇风，月明云外叫孤鸿。丹枫拥被疏蓬底，梦断山深野寺钟。"
"玉融陈心我诸友萧寺读书","宋末元初","熊鉌","偶成汗漫游，邂逅得良际。畏途日如汤，且作旬日憩。居然二三友，读书此萧寺。古人固有之，岂意见吾世。人生各有营，壮岁多秽气。纷纷陌上儿，倥偬名与利。借曰未有知，蚩蚩事游戏。妖艳东家桃，醲鲜西邻醉。北山斗双陆，南园赏新荔。谁能空山中，作此穷活计。满架儒先书，学成欲何济。真如嚼馀甘，泊然味无味。是中有何好，吃吃不小置。拱手对我言，此亦各有志。童蒙本无知，未省学何事。珍重希贤人，为我重指示。蔗境初未佳，渐久乃有嗜。况兹得抠承，讵敢萌厌弃。我闻重欣然，疑虑亦随继。言之岂云艰，守此谅非易。勇锐亦易能，坚苦方可畏。河汾有礼乐，兴邦定房魏。燕山有义方，仪俨真世瑞。斯人未云多，斯道今岂坠。君看春后花，腊前已根蒂。勖哉记斯言，晨夕慎无替。"
"石壁泉","宋末元初","熊鉌","一滴流浆石骨穿，于今一掬扫炎氛。鹤仙业已成陈迹，瀑布声中隐剑痕。"
"与程县尹","宋末元初","熊鉌","我思程伯子，试令晋城邑。岂弟父母人，一念诚恳恻。存心民必济，正己吏自格。虽然一邑小，允矣天下式。槃槃古东阳，亶为礼义国。弦歌视曲阜，岂惟文公泽。尚想兴学功，百年未陈迹。古来号难治，此语谅非必。人怀学道心，功化亦俄刻。重惟伊洛传，道南此其脉。家传馀政谱，师授存学则。此邦有美俗，文献犹可及。接畛皆儒黉，兴起易为力。当今尚文化，乡校首扶植。非无善政人，教化岂遑急。明公下车来，声誉已洋溢。三年田里间，公来始休息。简静公优为，不扰知政绩。山人重期望，亹亹慎无斁。四海文公邦，正学自兹出。政教岂殊途，饰吏贵儒术。善化必因俗，吾世俱有责。到手事必为，莫让功第一。"
"观钓","宋末元初","熊鉌","暂停窗间诗，观此池上钓。鱼尾何沉沉，竹竿何袅袅。一丝波面动，摇曳出深沼。校人畜我时，活我良谓厚。作鲙终当供，设饵诚不料。何当两相忘，万里游浩渺。"
"观洛行","宋末元初","熊鉌","我生海南万山间，出门冈陇相回环。平田更无十里阔，何处知有天地宽。男儿堕地六合志，抱此一寸常悁悁。早年曾作天府客，长歌东出穆陵关。关头仰天坐叹息，百年事业如弹丸。乾坤只限衣带水，何繇万里窥中原。只今文轨一朝混，地不改辟时易然。斯须洛京见嵩华，咫尺孔林登泰山。圣贤往迹正在此，譬若木水有本原。北方学道古所贵，当年楚产皆其偏。从来一气有旺歇，况及人事多移迁。程门立雪道南后，幸此一脉犹绵延。武夷考亭今洙泗，文公之学行八埏。当时亦号小洛阳，游胡刘蔡居相联。风流不减程邵马，至今故老人能言。起来高目视八荒，斯文一缕千钧悬。人心不啻溺焚急，茫茫大柄伊谁颛。但得人读周孔书，不患古道今无传。图书龙马事阔远，荥河温洛仍当年。畴分三三卦八八，举目法象非虚玄。大哉伊亳一德书，此极翼翼甸幅员。太平六典深识此，下方馀意公惓惓。不惟周官列三百，更将仪礼陈三千。成周致治绝千古，空馀轨则留残编。尼山已叹凤不至，祇有梦寐相周旋。从兹架漏过千载，何时赤子当息肩。汉初自是有馀责，仁义经制皆蕝绵。董公年老贾生少，至今秦法常袭沿。娄敬一言岂通论，长雄气习争相挻。绝爱东都一代治，犹是三代气象存。泱泱思乐鼓钟地，冠带几万圜桥门。尊师重傅古亦少，一变至道夫何难。惜哉桓荣无此学，西方现出金光仙。马来牛去事甚浅，自此正气常腥膻。秣陵青山那得似，独有此地馀衣冠。王通元经莫轻议，太和文治诚班班。一时礼乐盛兴学，千闾万井皆均田。殷周而下此一治，王苏诸老重讨论。却恨晋阳好昌运，大纲不正他何观。此几一失又几载，高天厚地衔深冤。虽然正气当有合，古今良会应非悭。书生杜门三十载，邂逅三生一日缘。愿言挟册拜曲阜，更欲促驾窥涧瀍。河南夫子倡道地，似闻荒草凝凄烟。圣贤事事在耳目，依然昔日佳山川。文公之道会当北，古今此理常往还。昭代表章自此始，九州四海须同文。大道久分要统一，皇极一建趋荡平。老癃扶杖何日见，深衷寓此观洛篇。尧夫卜宅太平日，有道经世常一元。扬帆东南必沧海，振屐西北须昆崙。鲁侯僖伯我有望，残山剩水难为妍。"
"阴字亭","宋末元初","熊鉌","涌翠岂兰亭，唐峰非山阴。一渠疏曲水，四野成茂林。对此坐叹息，超然起遐心。当年诸王集，幽情畅登临。虚旷非远识，绝胜名利襟。近代翁李游，至理穷高深。云何夸毗子，清谈且骎骎。抗志有近远，抚事无古今。此日复何日，有酒始酌斟。援琴不敢发，谁欤为知音。"
"别永福诸友","宋末元初","熊鉌","高哉永阳山，清哉永阳水。不须问芝岭，不须寻桃源，桃源芝岭近在永阳里。此山朝朝暮暮有爽气，此水一点不受污泥滓。黼冕峨峨尽周献，弦诵洋洋尚周礼。员颅方趾天地间，靖献此心固何尔。梅坡先生真绝俗，夜月清标照寒水。年移物换耳不闻，不挠不污直如矢。留远先生心更苦，风雪漫漫燕万里。腴田好爵某不顾，携手河梁得鱼泚。旸彼诸老皆典刑，三叹此邦皆俗美。嗟哉世之人，醉中偷生梦中死。高冈千仞亦陵迟，狂众一啜滔滔是。如此衣冠古人物，直入画图播青史。更有一事兴我闻，后生尚及见典刑。兵戈生长三十载，豪杰岂必文王兴。迩来童冠入小学，能文何啻百许人。虽然文章亦未授，山深最喜习气淳。万方飒飒声一概，此地未著裘马尘。甘能受和白受来，岂有质实无其文。古云变鲁可至道，百年正学亦失真。尼山一何高，泗洙一何深。圣门登临别是一般起，处处山水满我仁智心。悠悠清泉涤我虑，飘飘长风吹我襟。认取当年咏归意，与我同赋暮春吟。"
"咏菊","宋末元初","熊鉌","庐峰几千仞，中有云一龛。幽幽遁世人，诛茅结为庵。我尝造其间，追寻极幽探。山中满兰蕙，谷口罗松杉。更有药圃畦，种菊杞与甘。疗疾还延年，未数菊水潭。百年未云久，涧草空毵毵。我居北涧北，子住南涧南。偶然比邻并，妙处谁能参。古来种菊人，祗言晋陶潜。当年移南村，北地何所耽。亦曰素心人，可与共晤谈。云何舍之去，我怀殊未谙。八表方停云，处处迷征骖。何如且归来，理此荒径三。岁晚永为伴，青松冠前岩。唐人爱牡丹，末俗亦易酣。保此霜下杰，毋令涧怀惭。万古晋徵士，可使顽夫廉。题作柴桑人，纲目书法严。我欲质巾几，白云满虚檐。"
"勉无咎 其一","宋末元初","熊鉌","万古纲常六尺躯，可嗤杜老悔为儒。林间已听鸠呼妇，竹外行看凤引雏。倘有牛眠先卜兆，岂无盘谷早营菟。世间忙处应多错，尽把韦弦玩座隅。"
"春光叹","宋末元初","熊鉌","平生不喜桃李春，懒随年少争芳新。堂前酌我金叵罗，春衫密缝恣其仁。出郊相逢好朋伴，赠我殽羞荐歌管。等闲对客难为劝，强作春妍趁游衍。人言洛阳富春光，我来看花如醉狂。蚩堤欲决值连雨，著鞭跨马空自忙。天津一声来杜宇，东君冉冉归何处。春会有归归太早，忍见红荒在尘土。归来山中自闭门，落花片片馀空山。今春只向风雨过，伤春怀抱将谁言。武陵风景四时好，扁舟径问桃源叟。春来春去总不知，赏心一付寻芳友。"
"春雨","宋末元初","熊鉌","春来一月雨，米斗钱三千。江空尽绝市，灶冷厨无烟。我从莆城来，四望良凄然。滨海皆食淡，逻卒相寻挻。累累起夫役，庶局供熬煎。玉食宁几何，千百俱并缘。祇今二月节，何暇及种田。使臣询民瘼，当务固有先。近仓有陈粟，庶解朝夕悬。州县价一平，乡闾自然宽。欲言事何限，何当息民肩。"
"茶荔谣","宋末元初","熊鉌","阳春播一气，著处成芳菲。闽地本荒落，山川亦何奇。嬴刘始为郡，望秩暨武夷。通仕良鲜少，贡入还稀微。晚唐得常公，文化今有遗。国初归职方，况复兵革稀。圣化溥涵育，生生浩无涯。昭陵锐图治，四夷息鞭笞。峨峨四谏官，日晏犹彤墀。君谟起南服，感知无不为。芹曝犹欲献，茶贡讵非宜。草木贵多识，荔谱何伤而。岂意成滥觞，岁献妨耕犁。当年东坡老，作诗叹荔枝。诗语似成谶，采茶武夷溪。民力固甚惫，卉木且具腓。士人作是事，兴言痛心脾。闽溪何澍湃，闽山何嵚?。彼一草木秀，不惮勤航梯。昌黎感二鸟，世道矧益漓。我思全盛际，贤书连驲驰。公卿项背望，仄席须谋惟。十家九诗书，三年下芝泥。宣靖名节著，炎绍勋业资。乾淳道学称，人物世有之。大雅日以丧，迂阔贻世讥。茫茫宇宙内，此柄伊谁司。后生无典刑，流风砭人肌。皇天岂将老，伤哉相沦彝。地气有旺歇，回斡应何迟。百卉岁发荣，英杰生无时。风气谅有开，久矣斯人疲。武夷大隐山，自有百世师。来哲倘可俟，拳拳留此诗。"
"送胡双湖归新安","宋末元初","熊鉌","城南讲太极，寒泉参近思。古人学道志，千里焉得辞。?嵚入闽录，泱漭游湘诗。共惟紫阳翁，跬步怀亲慈。亲在望云想，亲去庐墓悲。往迹尚历历，流风讵应衰。紫阳有学子，绰绰醇儒姿。手携图象编，来扣文公祠。为我再月留，著意窥精微。理象本一原，体用非殊岐。精爽谅有迪，涣然契深期。末流学易偏，此语慎勿疑。今晨出别语，怆然叙心知。家君授余学，感子为发挥。母茔有双湖，筑室吾将依。愿子识一语，晨昏奉无违。闻君陈大义，临分重含悽。顾惟双湖象，在易已具垂。八卦各具体，惟水独两之。两间水为月，圣贤常取斯。坎水与兑泽，行止固有时。说从止处得，险与行相随。居原丽泽占，讲习相涵滋。行观游水至，德行宜常持。易道静自悟，动焉谨知几。乾坤胞与同，干蛊子职宜。悠悠大化运，勉勉前修追。愧予望道邈，愿君锐前驰。浩歌祝融章，远送之武夷。更浥寒泉润，注彼双湖涯。"
"送税官仇副使诗十首 其十","宋末元初","熊鉌","世事良可见，浩荡书生心。先民亦会计，儒道终当行。"
"送税官仇副使诗十首 其九","宋末元初","熊鉌","彦脩但自脩，逆境堪进德。知我自有天，纯固在学力。"
"送税官仇副使诗十首 其八","宋末元初","熊鉌","正直男子身，自有神与谋。世治天理现，何必事祷求。"
"送税官仇副使诗十首 其七","宋末元初","熊鉌","古来抱关人，玩世可无闷。内省既不愆，得仁又何怨。"
"送税官仇副使诗十首 其六","宋末元初","熊鉌","世无半山叟，叹息屏间诗。曾参尚投杼，知己何敢期。"
"送税官仇副使诗十首 其五","宋末元初","熊鉌","课馀自哦诗，诗罢还教子。时时视橐馀，质鬻市薪米。"
"送税官仇副使诗十首 其四","宋末元初","熊鉌","市廛有宽征，僚吏无间言。弊例亦麾却，益知彦脩贤。"
"送税官仇副使诗十首 其三","宋末元初","熊鉌","莆城如斗大，征额钜万积。逭责犹未能，馀润安可得。"
"送税官仇副使诗十首 其二","宋末元初","熊鉌","关征足自润，人谓恶能廉。吾独知彦脩，一叶亦不沾。"
"送税官仇副使诗十首 其一","宋末元初","熊鉌","儒道未易行，俛首为禄仕。仕而不得禄，卓哉见廉吏。"
"闻崇安县学立碑","宋末元初","熊鉌","出山未踰月，辄复入山去。平生武夷志，兹游适真遇。诛茅倘可遂，岂但山水趣。扶摇欣夙心，踌躇动长虑。恭惟文公学，倡道匪虚语。向微剖析功，斯人遂聋瞽。斋居一原叹，此叹无人悟。晚年制作心，门人未轻许。真实浸泬寥，枝叶谩誇诩。漂沦未百年，剽窃立门户。吾党固有愆，斯道自今古。扶偏须忠臣，邪说可无距。同志此来游，兴言激余素。礼乐愧河汾，兴唐竟谁予。大隐堂前水，滔滔自东注。回薄万古心，无言对天柱。"
"捣衣曲","宋末元初","熊鉌","北望悠悠音信少，空房念远心常早。流萤煜煜夜稍清，寒雁嗈嗈寒已到。细丝清水练方新，在椸半湿日中明。隔篱翁媪寐不熟，月落尚闻砧杵声。将军锦帐环歌舞，百战尚迟归寸土。老农肩米肉成疮，思妇裁衣泪如雨。"
"涌翠亭梅花","宋末元初","熊鉌","来者为新去为陈，阴阳如代各还春。花开花谢亦常理，对花不必尤花神。平生性耆不在花，两年颇与梅相亲。何人种梅绕此屋，一见使我心清冷。老树槎牙溪侧径，枯枝倒挂池边亭。花开主人不复赏，我来却作花主人。此花不必相香色，凛凛大节何峥嵘。北海雪深臣皓首，霜寒中野儿悲吟。荷蓧老人留植杖，沧浪孺子来濯缨。神人妃子固有态，此花不是儿女情。托根山谷居岁晚，自分不及芳春辰。春前腊后挺高洁，留与桃李争妍新。春寒桃李犹未开，莫随羌管轻飘零。先生自是绝俗士，西湖东閤当齐名。巡檐索笑兴不浅，金樽檀板随红尘。斯言近戏君勿讶，南山松柏终年青。"
"索茶","宋末元初","熊鉌","两帙诗课早已了，三杯酒债亦可休。我去问君去无去，君留任我留不留。门前雨深泥滑滑，道人四壁风飕飕。且留看诗可罢酒，请烧香鼎调茶瓯。"
"寄张廉访","宋末元初","熊鉌","七闽古要荒，是为越南徼。秦汉列职方，居民亦稀少。文风渐褰开，李唐盛称表。问之何因尔，风气有先兆。桓桓观察公，切切廑告诏。至今章掖流，诗书被馀照。伊洛道既南，考亭重继绍。譬之中天日，万古垂炳耀。岂但行中原，衣被弥岭峤。云胡一气迁，变化有难料。百年诗书地，末俗事攘矫。岂是殷民顽，此亦关感召。天下本无事，庸人自为扰。庸人亦何伤，贪人祸非小。小贪人易知，大贪一何巧。豺狼不堪问，狐鼠何足道。哀哀清漳民，仁者宜一吊。何年彗旄头，燐火犹有爝。十家九空荒，落日曛野烧。迩来痛甫定，生意渐原草。三年两徵兵，行人亦伤悼。闽地本硗瘠，山海相带绕。两耕不供餐，俭岁即有莩。独藉煮海馀，易以供岁调。古人弛丽禁，琐琐不尔较。但令官无亏，一任民转漕。近年盐法密，适以长贪暴。茫茫一溟渤，乃是大阱沼。下不济民穷，上不资国耗。饥狼与饿鼠，白昼敢嘷噪。民膏宁几何，尔腹安得饱。我思山海藏，本是天地宝。公家卖盐引，本钱亦铢秒。祇今增倍蓰，安得不为挠。上恩岂不厚，末弊诚不料。官曹既犹禦，何责汝为盗。千钧发鼷鼠，桃虫集飞鸟。我欲陈其言，哀情动深悄。闽山秀而刚，习气本强矫。近代姱节人，一一皆可考。汉史言未公，反覆出篁筱。反覆岂其性，当年久探讨。学道皆有用，薰陶乃其妙。抚御或失宜，反以萌不肖。矧兹一峤地，峒险接深杳。郡人生本微，邻寇时掠剽。亟当保天和，玉石戒俱燎。民生必有养，而后可施教。云何无其具，而辄事刑剿。海滨去天边，高高不堪叫。使者重观风，苏息宜及早。"
"寄赵菊东山长三首 其三","宋末元初","熊鉌","胡为此不采，却采泮水芹。圣人望鲁念，彼黍车辚辚。馀泽孟孙氏，管商何足论。新畬有陈根，犹是丰芑春。"
"寄赵菊东山长三首 其二","宋末元初","熊鉌","澹然幽贞姿，乃是夕英菊。托根九秋抄，霜露凄已肃。我疑灵均伴，只有渊明独。采采黄金花，岂意杜陵曲。"
"寄赵菊东山长三首 其一","宋末元初","熊鉌","男儿贵神交，何必见颜色。大江有佳士，梦寐不可得。忽来幔亭间，片云不相识。娟娟已在眼，犹此一水隔。"
"探梅","宋末元初","熊鉌","我归及初夏，正值梅黄时。曾得二三友，共赋梅仁诗。当时梅树下，捋实攀条枝。顾此廊庙物，弃之或涂泥。岂不盘实供，酸涩终见遗。古来遇不遇，物理亦可推。凉风八九月，叶尽条枝痿。精华虽内腴，知者良亦希。而况腔壳中，认此一性微。古今咏梅者，此趣谁得知。仁者天地心，生生无穷期。维此生之性，物物皆有之。安得似此梅，独秉纯阳姿。一枝一太极，静动常相随。却于坤复间，微微见端倪。凝阴不翕固，阳德无繇施。所以探梅人，用意常在兹。清霜十月旦，吟边发新题。梅亦顾我笑，笑我世俗为。无华亦无实，此境正自奇。半年不我问，觌面当何辞。见花始知树，识趣毋乃卑。我今对梅语，此道何足疑。自守固尔分，求知岂其宜。伯夷合饿死，箕子当明夷。啮雪海上郎，履霜野中儿。今我故来意，岂伊常情窥。入冬雨霜多，玄冥张其威。婉娈荆棘间，正恐不自持。探梅愿梅早，我独愿梅迟。腊前与冬后，生意真如丝。微阳不爱护，迓续今其谁。忆昔少年日，看花来京师。买舟西湖上，曾造孤山涯。孤山不可往，葛岭高巍巍。豺枭正嘷舞，龙鹓何处飞。不待岁月换，已觉人民非。逋仙唤不起，岁晏亦径归。归来三十年，清梦常依依。春事有代换，梅心无改移。春光年年有，我发自早衰。但与梅久要，处处不暂离。所至必种梅，殷勤废培滋。培滋不见盛，雪压还霜欺。气候固多乖，人事亦如违。行行去寻芳，三年海南陲。雪霜不到地，生意当融怡。旧来种梅处，更自荒弗治。甚者斧为薪，令人重怀悲。拂衣归去来，天风吹人衣。舍南有古树，久矣阅岁期。至刚肯受磷，至洁宁为缁。廊庙未觉高，山林岂云卑。但得馀蒂在，一任羌管吹。明年烟雨中，青子还累累。更看萌檗生，生性常不亏。新根连旧根，不断生生机。生机日以长，清阴渐成蹊。从此种千树，春暗花垂垂。东风一解冻，万卉纷芳菲。"
"游武夷山","宋末元初","熊鉌","我来武夷山，远意起千古。尝疑混沌开，疏凿未经禹。峡山犹古梁，洪涛莽回互。行舟留大壑，营巢馀断树。垠崖波涛痕，隐隐皆可睹。陶然上古民，要服固深阻。秦威何桓桓，薄海犹广土。六合皆涌沸，一枝岂宁处。尝言十三君，隐隐避秦侣。一日厌尘寰，泠然遂高举。上山娱宾云，下山满豺虎。神仙何渺茫，虹桥想虚语。桃源亦其类，好事自誇诩。风气日已开，蛇断出真主。遂令闽山陬，尽入职方宇。汉志名始彰，祠堂用鱼脯。流传世代久，琳宫粲衣羽。至今此名山，号为神仙府。恭惟我遁翁，辞辟厥功溥。于焉卜精庐，溪山九曲五。图书尽在是，斯地俨邹鲁。我以负笈生，来兹有年数。自惭仁智心，未睹高深趣。斯游亦何意，会心觊真遇。侃侃平生友，惠然肯来顾。携手敦夙好，抗志企遐慕。招我山中游，兹游适予素。巍巍大隐屏，屹屹天一柱。前瞻晚对亭，考槃固其所。何当同心人，相与薙榛莽。长松期岁寒，脩竹倚日莫。我自爱此山，踌躇不忍去。"
"登升真岩","宋末元初","熊鉌","仙宫郁岧峣，仰望如升天。人生无羽翰，凡骨难神仙。行险非所愿，攀高已无缘。且安平易道，聊以返自然。"
"赋游高逸轩怀蓝远洞","宋末元初","熊鉌","世情弱卑近，子独志高远。中庭敞明轩，大字书钜扁。轩前山百丈，山下水千涧。摩空屹苍苍，赴壑来滚滚。神明万宇澄，清旷百虑远。恭惟孔孟翁，古圣一关键。勿云仰之高，万象不吾隐。勿云道之远，千里在发轫。卓尔固难知，博约端可勉。一贯未易悟，忠恕力可践。云胡千载间，架漏安蹇浅。下者志富贵，妾妇视仪衍。次者志功名，童子羞管晏。知子质直资，勿惮廑考问。五夫小洛阳，犹当有文献。当年胡与刘，水泉得源本。及门紫阳人，斯道益弘阐。四海褰孤风，百世想遐韵。未登泰华高，丘阜即层巘。未涉海沧远，沼沚亦深沔。志高犹恐卑，志远犹恐迩。周公思三王，伊尹乐尧舜。宣尼万世师，道在兼祖宪。志大心欲小，勖子宜重慎。作诗代座箴，我亦持自警。"
"赫曦台四景 其三 中夜白云","宋末元初","熊鉌","赫曦中夜真奇绝，起视茫茫大瀛渤。风涛雪浪无际涯，绝岸时看孤岛出。洪炉巨甑如蒸炊，囿形宇宙非金石。直凌倒景窥三光，俯见尘寰如超越。"
"赫曦台四景 其二 中宵皓月","宋末元初","熊鉌","赫曦日夕真奇绝，最好中秋看明月。竦身飞上第一峰，不觉清寒近天阙。初离海角犹朦胧，行到天心转光洁。今宵端正照山河，长笛一声愁欲裂。"
"赫曦台四景 其四 鸡鸣出日","宋末元初","熊鉌","赫曦清昼真奇绝，远望海门观出日。金戈铁骑走千峰，闪闪万旗张天赤。神龙飞上使人惊，烁眼祥光成五色。扶桑欲出升何难，认取真情凝太极。"
"赫曦台四景 其一 薄暮明霞","宋末元初","熊鉌","赫曦薄暮真奇绝，初到残阳复西没。仙霞山外何处山，五彩云霞互明灭。须臾群阴解剥尽，雨脚如麻渐开豁。冥冥勃勃不可留，空有残霞半天赤。"
"题山云海月楼","宋末元初","熊鉌","壶山一片云，沧海一轮月。仁人典刑静，志士胸次阔。我来登斯楼，抚景亦奇绝。一天任舒卷，万古看出没。吟情俯八极，酒兴小溟渤。云来地脉动，云去悄无迹。月出天光生，月落万山黑。归来一梦觉，东窗又明发。"
"题东坡诗集后","宋末元初","熊鉌","东坡真天人，再拜当敛衽。千古岷峨英，浩气发耿耿。用世固磊落，作诗更雄骋。熙宁化宜更，当国惜已甚。胡为叫怒呶，使我毛发懔。九天忠臣心，欲发不暇忍。雪堂何从容，人事得尽屏。江山拓胸次，风月动佳兴。我观此时诗，下语已清永。晚吃惠州饭，晨夕对蔬笋。和陶数十篇，习气脱略尽。岷江几百阻，到海渺万顷。公诗盖三变，每变辄近正。少年纵横习，岂意造此境。偶于玄寂中，佳处得深省。学道便为真，此语吾敢信。文固气所充，要在以理胜。洋洋大雅音，千载叹寥泯。言诗抑小技，所入宜重慎。我诗难示人，特此聊自警。"
"题林氏药圃","宋末元初","熊鉌","采药来，神山在何许。忽闻瀛海头，居然一玄圃。天风吹轻帆，至人展良晤。圃中药千本，历历皆手树。我生抱奇疢，岁久不得愈。三年蓄艾心，有此一朝聚。惠我方匕剂，翛然脱沈痼。吾观此圃中，来游亦无数。夫岂独我私，一一随所取。同游二三友，牵连亦遭遇。餐此霞屑馀，腾身即飞翥。人生各有累，那得免患苦。至人略形骸，一视等胞与。过之或忘情，我独刻肺腑。世人持狭见，一膜便尔汝。比邻立藩墙，边幅生龃龉。老矣多阅人，知君用心处。斯人匪斯今，意度一何溥。我尝读西铭，一初混中处。茫茫大化运，上下四方宇。当作一圃观，何物不储贮。岂但百草性，曾入农氏谱。奇葩与异石，海陆细分部。金膏丹空青，亦不惮远阻。是中富台沼，飞泳供盼顾。有时钓弋娱，遗坠拾鳞羽。铺陈盛筵旦，咳唾好宾侣。歌阑车马散，溲渤遗败鼓。我知太医生，适用随细钜。水火各燥湿，阴阳互寒暑。刚汞或柔砂，炎硝或寒附。峻或蓬棱攻，平或参朮补。生材天岂靳，所恨辨者瞽。生人倘有济，我圃足供具。玄枢掌握间，调齐有其所。悠悠动我思，无怀大庭古。八荒登春台，一气调律吕。人人无鄙夭，物物不疵窳。胡然降大厉，使我重悽楚。薰蒸始一气，俄顷遍九土。缅怀有生初，恫■入心膂。恭惟生物心，孰不同父母。我欲代一笺，飞上九天诉。冥冥天阍深，重关列蛟虎。至人对我言，天高不堪吁。无宁苍苍求，我圃自有趣。圃中别有圃，妙处子未睹。中藏六六天，玄玄岂无主。我尝偕子游，相与诘其故。虽然祇方寸，此妙谁赋予。包括尽六合，剖析入毫缕。一粒蕊珠中，太极有玄姥。但得斯心存，充拓何可禦。至人岂易逢，再拜致我语。授药不授方，药尽力已去。似闻海上秘，久藏龙宫府。君今得妙诀，授我勿我拒。珍重千金传，为君广流布。别君怀不忍，回首重凝伫。千山莽愁人，沧波正烟雨。"
"赠王典史五首 其五","宋末元初","熊鉌","我爱熙然翁，识畅度亦夷。饰政必以儒，公馀只吟诗。利欲胶盆中，三叹斯人希。安得公伯辈，万宇阳春熙。"
"赠王典史五首 其四","宋末元初","熊鉌","每爱湖学规，明经必治事。待宾与吏师，伊川有成议。皇极欠统一，体用非有二。早学无专科，已仕竟何试。"
"赠王典史五首 其三","宋末元初","熊鉌","自从大道裂，教法日益殊。文学与政事，往往成两途。簿书吏应俗，佔毕儒诚迂。二者不相能，世道良可吁。"
"赠王典史五首 其二","宋末元初","熊鉌","愚尝闻之师，六官欠经制。户礼与刑兵，上法天时四。丞曹象阴阳，右左各分治。斯言扩前闻，大小岂殊致。"
"赠王典史五首 其一","宋末元初","熊鉌","百里古君侯，一邑天下积。掾曹拟六官，典领几相职。民亲教弥数，职要事应剧。慎哉勿辞卑，儒术随所益。"
"赠外科医者","宋末元初","熊鉌","男儿踏地志四方，出门大路行康庄。况为驲使期令速，千里万里瞬息将。云胡邂逅遭一跌，颇觉平陆成羊肠。古云一蹶得一便，又云三折医之良。幸逢瞑眩得早瘳，莫若视地足勿伤。生全天地父母恩，一举足兮慎勿忘。"
"赠朱仁甫","宋末元初","熊鉌","九州四海文公书，千秋万古文公祠。文公之祠何所始，考亭云谷与武夷。建安城中一亩地，桓桓寝广世守之。时人拟作曲阜宅，表章何代坏者谁。鲁馀宫室已壮丽，广地何必取此为。鲋池藏书抱祭器，间关之际亦可悲。斯人今代不复见，为公故宅三歔欷。玄孙适此相邂逅，剧谈往事无休期。别来已是二十载，城府之事了不知。但闻祠堂旧基址，势家亭馆今巍巍。东边自是子住处，一枝不许鸟鹊栖。成都閟宫思丞相，通泉书室记□□。斯文所系岂止此，经从此地空涟洏。百年公论会有定，文公之后人见知。子行定有我同志，为我问讯出此诗。"
"赠医士詹翠峰","宋末元初","熊鉌","我观卦气先天图，更参歧伯答问书。虽然三坟不可得，此即造化阴阳枢。超然便可会大道，学不至此应非儒。医亦其中一事耳，造妙直与神明俱。后人自是识根浅，九流既裂家法殊。儒家道家已为二，医术下视史与巫。苍生百万命安寄，天地生物意亦辜。日来运气颇自别，颠倒温凉与寒热。众工庸技漫尝试，须藉良医为宣节。翠峰直是英杰士，家世箕裘素儒业。辞章小技我易工，要参大道融明彻。太上好生无别事，且向医方究施设。垂帘市肆心自闲，左右图书恣怡悦。便是羲皇以上人，岂但当年佗扁诀。今兹出手才小试，邦人感恩已凛烈。长歌为作儒医行，德君之深望君切。古称良相即良医，大化烦君更调燮。"
"赠陈教谕","宋末元初","熊鉌","每惟斯道南，七闽小邹鲁。考亭四书学，日月行万古。我生亦何幸，私淑欣有遇。南来证文献，令人动遐虑。斯文欠统一，正学真一缕。莆阳礼义国，敛衽殷黼冔。缅思东湖集，复斋接前绪。至今耆俊多，渊源此其祖。德闳有闻孙，邂逅快披睹。儒先教化地，师传盛称誉。教成畀邻邦，祖训有遗矩。岂但美彼芹，更思甘棠树。一邑召可行，尽分皆有补。十室有忠信，矧此万家聚。派近源可寻，我来重瞻溯。当年弦诵声，溪水自东注。典刑前辈人，溪山正堪数。安得杖屦陪，安溪溪头路。"
"赠周善长省亲","宋末元初","熊鉌","客路三千亲七十，行道无情亦沾臆。阿娘七十更加四，阿翁七十更加八。人生至乐那有是，君独胡为此役役。五鼎珍羞不见多，一盂菽水堪为悦。八方渺渺夕阳西，与君早决归来策。高曾规矩父弓冶，君家正印斯文脉。我生喜读平园文，到老更看梅谷集。此翁岂弟真可人，直把文章事游剧。庆儿二首望不浅，城山佳谶真端的。相边佳作渐家数，慎真不觉誉儿癖。更想高阳寿内辞，曾是修行咽梅实。二老随宜也自欢，终欠斑衣儿在侧。须知团聚第一乐，此外蝇知总无益。名骥坠地千里心，丹凤冲霄九秋翼。萧曹事业已千千，当年岂要从刀笔。丈夫未遇固脱略，时人孰测调元术。平园相谱当相传，抚卷临风三叹息。勖哉勖哉后之人，百世诗书尚馀泽。"
"赠笔生","宋末元初","熊鉌","东坡咏鼠须，山谷歌猩猩。微物岂足道，斯文颇关情。片言斧钺凛，一字华衮荣。化工运方寸，亦自芒端生。寄语管城子，所托甚非轻。"
"赠琢砚","宋末元初","熊鉌","我闻铜雀瓦，只覆娇屋姝。又闻端溪石，只近贪泉夫。胡为得贵重，置我几案隅。尚恐习气腻，解使简册污。我有一寸铁，秉心与之俱。永矢磨不磷，千载明区区。彼哉瓦与石，飘掷付太虚。"
"沁园春 自寿","宋末元初","熊鉌","自笑生身，历事以来，垂六十年。仿浮沈闾里，半非识面，交游朋友，各已华颠。富贵不来，少年已去，空见悠悠岁月迁。虽然是，壮心一点，犹自依然。新阳又长天边。人指似山间诗酒仙。算胸次崔嵬，不胜百榼，笔端枯槁，难足千篇。隐几杖藜，相耕听诵，聊看诸郎相后先。馀何事，但读书煮茗，日晏高眠。"
"贺新郎 海棠次刘草窗韵","宋末元初","熊鉌","旧事凭谁诉。记锦宫、初试浓妆，前身天女。玉辇行春娇侍夜，浴殿温泉轻注。一点点、猩红啼吐。绣屋篝香春睡足，细温存，怕遣惊风雨。春梦散，黯凝伫。韶华寂寞今何许。想故宫、柳亦凝愁，倚栏停舞。欲趁啼鹃归月下，可奈川回山阻。倩万里、鹄来衔子。工部无诗虽结恨，道无香、更恨痴人语。拌绝艳，付黄土。"
"婆罗门引 送张监察出闽","宋末元初","熊鉌","秋宵倦起，起来风露湿人衣。休休未是早行时。旋摘青蔬炊饭，暖酒就炉围。值青山有意，且把诗题。兴阑便归，忽邂逅、故人期。道是游山正叔，消息曾知。茶烟午灶，听击棹、歌声笑语迟。云霭散、皓月呈辉。"
"满庭芳","宋末元初","熊鉌","斗转璇霄，梧飘金井，洞天秋气方新。幔亭仙子，飞佩下瑶京。霞袂霓裳缥缈，冰肌莹、月作精神。云璈动，琼仙歌舞，共庆捧瑶觥。蟾宫，人未老，纵横礼乐，谈笑功句名。从今去，有多少、富贵光荣。且听宾云奏曲，千秋岁、更引清声。齐眉处，朱颜绿鬓，相与共长生。"
"瑞鹤仙","宋末元初","熊鉌","翠旗迎凤辇。正金母、西游瑶台宝殿。蓬莱都历遍。□飘然来到，笙歌庭院。朱颜绿鬓。须尽道、人间罕见。更恰恰占得，美景良辰，小春天暖。开宴。画堂深处，银烛高烧，珠帘任卷。香浮宝篆。翻舞袖，掩歌扇。看兰孙桂子，成团成簇，共捧金荷齐劝。□从今、鹤算龟龄，天长地远。"
"无题","宋末元初","缪鉴","漠漠冥鸿万里飞，倚阑身与白云齐。中原山色青如旧，惟有时人眼力低。"
"怀归","宋末元初","缪鉴","折柳期春春便归，叮咛好与护柴扉。东风怪我归鞍晚，调拨杨花到处飞。"
"纸帐","宋末元初","缪鉴","龟纹薄薄胜纨纱，不用销金学党家。却似矮篷晴载雪，白云横幅乱梅花。"
"咏鸡","宋末元初","缪鉴","数载书窗伴读鸣，群中刚雉羽毛新。今朝命试牛刀手，望断函关夜度人。"
"咏鹤","宋末元初","缪鉴","青山修竹矮篱笆，彷佛林泉隐者家。酷爱绿窗风日美，鹤梳轻毳乱杨花。"
"檐马","宋末元初","缪鉴","铮铮金铁夜交锋，酷敌秋声杀气雄。战退晓天尘不动，依然横槊待西风。"
"鬼灯檠花","宋末元初","缪鉴","老死儒生习未除，残膏分得燎原馀。一枝冷焰摇清夜，要读生前未了书。"
"海棠","宋末元初","缪鉴","滴滴妖娆睡未醒，碎花犹带马嵬尘。少年正抱忧时恨，更有因花比太真。"
"寄刘澹斋","宋末元初","缪鉴","闻说商山有隐仙，刘郎引入洞中天。谁知白石苍苔客，独守孤灯夜不眠。"
"月屋","宋末元初","缪鉴","一室虚明万境宽，水晶帘映玉阑干。不从此处逢仙子，争信人间有广寒。梅影夜窥霜镜满，桂香秋吸酒壶乾。客来试问推敲字，笑指湖光上下看。"
"白发","宋末元初","缪鉴","老矣无心竞寸阴，不知公道为何人。晴梳栉齿千丝雪，静掩梨花一镜春。镊处痴儿愁是种，染来因药怪无嗔。儿曹共日誇头角，笑说非熊有渭滨。"
"咏围棋","宋末元初","缪鉴","午香帘影静浮华，对面机心万里赊。夹骑倒戈窥虎穴，乱乌横阵占鸥沙。当人不让争先著，袖手须饶老作家。欲访烂柯山下客，洞深春染碧桃花。"
"咏妓","宋末元初","缪鉴","谁去江云问牧之，玉楼人醉半离披。烛摇窗影三更月，人醉花阴十二时。访杜秋娘惟我老，梦扬州鹤有谁知。临风笑却垂杨下，重解连环寄所思。"
"春雪","宋末元初","缪鉴","撩乱春风作阵飞，晓来馀片尚离披。细看山色空明处，应似乾坤混沌时。一转阳和回土脉，十分清气入诗脾。芒鞋蹋碎琼瑶窟，问著梅花总不知。"
"梅花","宋末元初","缪鉴","铁石槎牙玉粒姿，诗中图画画中诗。半棱山色初晴后，一截溪烟欲暝时。流水带云栖瘦影，小窗和月上横枝。老来自觉吟情拙，莫遣孤山怨鹤知。"
"解嘲","宋末元初","缪鉴","莫笑诗翁懒出门，诗翁乐事在山村。莺啼杨柳金歌舞，蝶宿梨花雪梦魂。罨画丹青分曙色，压醅?醁涨溪痕。燕帘风里茶烟外，自选唐诗教子孙。"
"题竹","宋末元初","缪鉴","甚矣吾衰矣，深居不用名。瘦因诗思苦，贫为利心轻。有竹堪医俗，无花可问盟。醉眠閒听雨，饥鼠齧书檠。"
"题悟空寺","宋末元初","缪鉴","不到招提二十霜，眼明犹识鲁灵光。云餐已供伊蒲塞，风铎犹传替戾冈。新寺金汤龙化远，旧家王谢燕飞忙。行人指点簪犀地，十里春风土尚香。"
"咏妓","宋末元初","缪鉴","花木最无情，春风一番好。人怜新态度，一岁一回老。"
"咏菊","宋末元初","缪鉴","谁去东篱号菊庄，饥来三嗅饱诗肠。何如陶令归南圃，天赐西风万斛香。"
"春题","宋末元初","缪鉴","江云漠漠水悠悠，望断春风燕子楼。书寄碧云千里雁，镜分明月半奁秋。来时杨柳阴连陌，归路蘋花雪满洲。遥想琐窗挑锦字，泪珠如粉冷银钩。"
"得女","宋末元初","缪鉴","得驹未必真权奇，中雀未必有淑姿。男儿未必勋鼎彝，女子未必光门楣。吾今素发纷如丝，得此一笑春生眉。苍苍天道不我遗，犹胜伯道全无儿。"
"端居","宋末元初","缪鉴","修竹垂杨映户栽，清风长送午阴来。门因好客时时扫，窗为看山面面开。此乐恐于儿辈觉，长贫能免俗情猜。儒衣不似牛衣好，叮嘱糠妻放窄裁。"
"赠僧","宋末元初","缪鉴","两脚行来铁石坚，相逢去住总随缘。谈空舌本原无语，打破机关不用拳。山槛看云斋鼓后，竹窗听雨夜灯前。客来瀹茗煨寒柮，味胜庐峰第一泉。"
"自题小像","宋末元初","缪鉴","白发苍颜，溪藤兔颖。水月光中，梅花弄影。"
"句 其一","宋末元初","缪鉴","雁沈秋驿雨，鸡送晓窗灯。"
"句","宋末元初","缪鉴","门因好客时时扫，窗为看山面面闭。"
"句 其二","宋末元初","缪鉴","门当车马道，帘隔利名尘。"
"句 其五","宋末元初","缪鉴","既能事汉识真主，何必下齐求假王。"
"句","宋末元初","缪鉴","病独有药扶持老，贫为无人心俯仰人。"
"九月西城无涧同陈道士衡上人 其二","宋末元初","戴表元","巾衣三客不须同，泉石相看我亦翁。最惜一轩秋烂熳，芙蓉池上木犀风。"
"九月西城无涧同陈道士衡上人 其一","宋末元初","戴表元","仙翁面带江海色，释子口融冰雪浆。同是西风未归客，烧香煮茗作重阳。"
"入杭","宋末元初","戴表元","曾江白酒樊江饭，处处当年客似家。垂老重来旧相识，春风只有野桃花。"
"马浩秀才携秋日海棠诗见过","宋末元初","戴表元","山城八月有春风，一树嫣红淡又浓。纵使失时无态度，也胜茉莉与芙蓉。"
"五云山图","宋末元初","戴表元","林庐深插紫孱颜，一点渔舟带暝还。但得身閒无俯仰，人间处处五云山。"
"水墨梅花","宋末元初","戴表元","江海归来见似人，离披犹自少风尘。何如淡月山庄夜，百幅清溪乱写真。"
"四明山中十绝 其三 大小横山","宋末元初","戴表元","小横欲尽大横来，万壑千岩汹涌开。闻道洞天深几许，紫云深处有楼台。"
"四明山中十绝 其七 木兰","宋末元初","戴表元","七里黄泥红树冈，西风果熟一村香。居人只道山深好，三百年来是战场。"
"四明山中十绝 其八 仙山","宋末元初","戴表元","仙在人间不易寻，当时已道是山深。可怜华表标题处，夜夜猿啼枫树林。"
"四明山中十绝 其四 北溪","宋末元初","戴表元","乱云穿尽得平芜，一段冰寒碧玉壶。犹是春风未相弃，山前吹长万龙须。"
"四明山中十绝 其十 白水","宋末元初","戴表元","刘郎一去杳无踪，水白山青只故宫。欲问岩前老松树，人间禁得几秋风。"
"四明山中十绝 其九 羊额岭","宋末元初","戴表元","两颊棱棱额下分，更无坳处可藏云。西风怕夺行人眼，荞麦满山铺锦云。"
"四明山中十绝 其一 枫树坑","宋末元初","戴表元","雁飞不断楚天长，云路霜林级级黄。何处人烟有墟落，北风高垄散牛羊。"
"四明山中十绝 其二 茶焙","宋末元初","戴表元","山深不见焙茶人，霜日清妍树树春。最有风情是岩水，味甘如乳色如银。"
"四明山中十绝 其六 莽广溪","宋末元初","戴表元","怪石惊湍吼不休，时时岩客饮寒牛。谁知此水明州去，浸作琉璃万顷秋。"
"四明山中十绝 其五 韩采岩","宋末元初","戴表元","洞深烟树碧氤氲，只采灵苗不采薪。闻着踪由多懒说，相逢莫有姓韩人。"
"戊戌清明杭邸坐雪","宋末元初","戴表元","思乡处处只愁生，正好春游又不晴。雪是梨花云是柳，马婆巷口过清明。"
"玄庙二道士俱以酒死","宋末元初","戴表元","张髯好客月千壶，余吃清贫逐斗沽。二子若逢仙宴会，化成一对酒葫芦。"
"同曹泰宇赋宝化凤花二首 其二","宋末元初","戴表元","凤皇不出几何年，莫怪山花惜杜鹃。一样春风好毛羽，回头曾管蜀山川。"
"同曹泰宇赋宝化凤花二首 其一","宋末元初","戴表元","花开难得年年看，住近须还日日来。古壁危阑自颜色，不烦高筑凤皇台。"
"吕氏六桂堂","宋末元初","戴表元","年少奔驰有底忙，棘闱兰署梦茫茫。白头鞍马风沙里，听说燕山六桂堂。"
"因营张村蛮窝并书所见 其二","宋末元初","戴表元","头白西来不买田，时时却费买山钱。一丘一壑吾归矣，待得田多是几年。"
"因营张村蛮窝并书所见 其三","宋末元初","戴表元","男儿三十气吞牛，漏尽钟鸣走未休。不问征西并处士，山中一样土馒头。"
"因营张村蛮窝并书所见 其一","宋末元初","戴表元","老子来无一把茅，居然得此好洼坳。开塘谨避蛟龙窟，伐树须存乌鹊巢。"
"有人示山水画卷以为元晖作求诗","宋末元初","戴表元","砚山山下小于菟，文彩斓斑今亦无。一坞乱云浓似潻，春风吹梦过西湖。"
"次韵答邻友近况六首 其六","宋末元初","戴表元","舍南舍北种田郎，唱得田歌曲曲长。莫学傍村游侠辈，茜红抹额臂擎苍。"
"次韵答邻友近况六首 其五","宋末元初","戴表元","三间瓦屋数弓园，旋学桑麻又一年。村酒沾唇频得酒，山歌出口即成篇。"
"次韵答邻友近况六首 其四","宋末元初","戴表元","剡源田舍谁能识，只此桃源有路通。草长岸漫渔堑北，月明人语纸槽东。"
"次韵答邻友近况六首 其三","宋末元初","戴表元","祝鸡归后放牛初，小立溪梁看打鱼。渐喜村邻尽相识，向来朋旧却无书。"
"次韵答邻友近况六首 其二","宋末元初","戴表元","炊成日影三竿直，睡起溪流十尺高。懵懂不知何岁月，山风吹白镜中毛。"
"次韵答邻友近况六首 其一","宋末元初","戴表元","十百琅玕接屋山，麦花淡白菜花班。村园富贵谁消得，更看溪南墨牡丹。"
"百雁图","宋末元初","戴表元","近看分明远欲无，水天空阔好江湖。幸然不入虞人眼，又被閒中画作图。"
"百鹭图","宋末元初","戴表元","苇折荷枯可奈何，西风吹影净婆娑。微君作此超摇趣，一个江天也厌多。"
"西兴马上","宋末元初","戴表元","去时风雨客匆匆，归路霜晴水树红。一抹淡山天上下，马蹄新出浪花中。"
"西塞山图","宋末元初","戴表元","空中生业寄鱼蓑，云是亲情水是家。便有踪由无处觅，春风岸岸野桃花。"
"过姑苏","宋末元初","戴表元","水天弥望接青芜，云气漫漫近又无。一色好风三百里，挂帆安坐过姑苏。"
"过鄮山祠塾作","宋末元初","戴表元","沧江城阔三叉口，白日弦歌数亩宫。犹有祠宫旧杨柳，向人离立管春风。"
"张骞乘槎图","宋末元初","戴表元","数尺枯槎底易骑，海风吹浪白瀰瀰。如今市上君平少，曾到天河也不知。"
"李元中秀才岁晚游诸公间","宋末元初","戴表元","愁中待醉何曾醉，梦里还家不是家。输与山行穷学究，一筇一笠看梅花。"
"汪济秀才饭牛稿","宋末元初","戴表元","冰雪玲珑汪太中，吟诗十叶有家风。天寒日暮江东道，逢此颦呻牛口翁。"
"灼艾戏呈阮使君","宋末元初","戴表元","鬓毛秋后转漂零，愁坐穷檐展灸经。得似画堂歌吹里，硫黄钟乳按娉婷。"
"苏李图","宋末元初","戴表元","塞北中郎雪满头，陇西壮士泪沾裘。人生百岁能多少，直至如今说未休。"
"陈公哲梅花百咏 其二","宋末元初","戴表元","雪后西湖空碧波，酒徒消散也无多。白头醒眼春风里，奈此梅花百咏何。"
"陈公哲梅花百咏 其一","宋末元初","戴表元","梅下故人呼不应，石桥溪寺水泠泠。回头听得陈惊坐，一似春风吹梦醒。"
"周秀才惠猫","宋末元初","戴表元","狸儿轻捷豹儿斑，作势擒生也不难。渐觉形神欲相贺，青奴黄奶夜平安。"
"奉化城西三溪口","宋末元初","戴表元","青林白石三溪口，斑笋黄梅四月头。正好清游谁懒得，幸无公事且归休。"
"茅斋","宋末元初","戴表元","红杏园林雨过花，远陂深草乱鸣蛙。春风不问茅斋小，自向阶前长笋芽。"
"雨中过泉教张子开 其二","宋末元初","戴表元","衣冠颠倒君休怪，筋力过从我有馀。却笑秋风洛阳掾，得归犹望食鲈鱼。"
"胡蝶","宋末元初","戴表元","春山处处客思家，淡日村烟酒旆斜。胡蝶不知人事别，绕廧閒弄紫藤花。"
"荀陈聚星图","宋末元初","戴表元","州里相过未厌频，居然踪迹动星辰。当时多少辉煌者，不画诸公画此人。"
"送陈养晦谒阆风舒先生四首 其四","宋末元初","戴表元","无诗莫入阆风里，到却阆风那有诗。拾取松风作新曲，归来时向梦中吹。"
"桃花寺石台","宋末元初","戴表元","台前藤藓碧交加，台下清流直又斜。待得丹成知几日，春风随分野桃花。"
"班婕妤题扇图","宋末元初","戴表元","时情任销歇，闺思转慇勤。也胜山阴媪，挥毫托右军。"
"读书有感 其二","宋末元初","戴表元","最爱徐生欲避秦，海天东去不通津。绝知胜似桃源境，男女同行五百人。"
"读书有感 其一","宋末元初","戴表元","鲁女悲嗟起夜深，当年枉却泪沾襟。如今已免邻人笑，老大知无欲嫁心。"
"寄陆子方","宋末元初","戴表元","清江一日走千艘，独有闲仙不喜遨。几处白云思暮合，数行红树又秋高。"
"梁楷画雪寒游骑图","宋末元初","戴表元","耸脰攒蹄一驻鞍，毡衣韦帽白漫漫。祇应田舍骑牛者，无此风沙踏雪寒。"
"梦中作","宋末元初","戴表元","晴霞冠领朝红洁，新涨连空晚绿酣。惆怅春风倦游梦，木兰亭上望淮南。"
"萧照春江烟雨图","宋末元初","戴表元","波痕如树树如烟，更是春阴小雨天。何处得鱼何处醉，笋皮蓬底解蓑眠。"
"铜山寺口初见梅花书寄何则颜二首 其二","宋末元初","戴表元","沙疏石瘦水涓涓，折得梅花费两年。更与何人说潇洒，香中行坐水中眠。"
"铜山寺口初见梅花书寄何则颜二首 其一","宋末元初","戴表元","吴歌楚舞送年华，忆著终还不似家。今日春风吹梦醒，铜山寺口见梅花。"
"湖州 其一","宋末元初","戴表元","山从天目成群出，水傍太湖分港流。行遍江南清丽地，人生只合住湖州。"
"湖州 其二","宋末元初","戴表元","一饱悬天不待求，几人乾白少年头。君看滚滚东流水，到海成渊始懒流。"
"谢邻友陈仲学秀才惠玉芎苗二首 其二","宋末元初","戴表元","君家自有头风药，种在青青竹素园。此物但堪供暑啜，肯来相就发清言。"
"谢邻友陈仲学秀才惠玉芎苗二首 其一","宋末元初","戴表元","坊州杜若自堪羞，沛国青粘亦懒求。那似一丛苍凤尾，等閒收味古瓷瓯。"
"赋董氏双岐竹","宋末元初","戴表元","山庄一对青青玉，潇洒天然同干生。说与人间好兄弟，时来林下听风声。"
"酬陈秀才","宋末元初","戴表元","一春一百二十日，日日开眉得几人。直与破除风雨去，今年浑似不添春。"
"题子昂照夜白","宋末元初","戴表元","风前新解锦鞍鞯，雪色模糊雾色寒。此物人间无处著，千金祗得画图看。"
"题东玉师府所藏潇湘图","宋末元初","戴表元","少年魂梦底曾閒，多在江湖烟水间。今日精蓝方丈地，倚窗眠看洞庭山。"
"题伏生授书图","宋末元初","戴表元","白头不死见时清，子女相依解授经。何用生男作鼌错，乃翁一语不曾听。"
"题江干初雪图","宋末元初","戴表元","断树寒云古岸隈，渔翁初拨小船开。看渠风雪忙如许，还有鱼儿上钓来。"
"题苏李泣别图二首 其二","宋末元初","戴表元","沙云如雪雪如尘，握手相看语语真。多少世间无泪面，一生错笑陇西人。"
"题苏李泣别图二首 其一","宋末元初","戴表元","弓疲矢尽三千里，节弊衣穿十九年。流落天涯有离别，当时谁拟画图传。"
"题孟浩然霜晓吟行图","宋末元初","戴表元","霜风飒飒搅吟鞍，童怖驴愁作许难。便使玉堂遭遇去，朝参更是五更寒。"
"题赵大年芦雁","宋末元初","戴表元","寒更索索警霜丛，兄弟当年意自同。犹是江湖太平处，未妨沈著卧秋风。"
"题赵子昂叠岫图 其一","宋末元初","戴表元","百折云颠路尽通，无名怪木淡书空。相逢无问秋江客，不是巴中是剡中。"
"题赵子昂叠岫图 其二","宋末元初","戴表元","白石青林底处无，侵云亦有小屠苏。桔花飞尽不归去，挥汗江城看画图。"
"题番阳徐氏双头牡丹图","宋末元初","戴表元","天公幻化不经意，双萼忽然枝叶同。一似人间好兄弟，朱鞍锦辔踏春风。"
"赠陆相师","宋末元初","戴表元","江南江北路漫漫，七十九翁能往还。今代贵人容易识，卧龙不在草庐间。"
"赠屋西小陈秀才 其二","宋末元初","戴表元","毛锥自是今无用，铁砚还知古可穿。不惜日抄三万字，胜储百亩剡中田。"
"赠屋西小陈秀才 其一","宋末元初","戴表元","年少饥寒不足忧，笑谈有味自风流。等閒辍赠两兔颖，待看修成五凤楼。"
"丁丑岁初归鄞城","宋末元初","戴表元","城郭三年别，风霜两鬓新。穷多违意事，拙作背时人。雁迹沙场信，龙腥瀚海尘。独歌心未已，笔砚且相亲。"
"七月初五夜养正堂示诸友","宋末元初","戴表元","客里犹多事，秋来又一旬。青天星斗净，白露稻粱新。留落空存节，炎凉莫问人。儒堂得佳伴，吟讽动比邻。"
"十月朔旦寄贵白兄弟","宋末元初","戴表元","黄牛村前秋叶飞，青螺峰外海云归。故人相思雪满鬓，客子独行风举衣。乌鹊定占谁屋喜，鲈鱼知比去年肥。当时歌酒江湖上，百里音书今亦稀。"
"又作散愁","宋末元初","戴表元","说穷人不信，欲说更何为。日永书肠觉，霜浓病骨知。□家兵溃后，交绝廪空时。头白风尘境，消磨尚有诗。"
"三次韵寄戴祖禹","宋末元初","戴表元","同分剡溪派，自喜小王书。野服调骁马，浓香薰蠹鱼。岁时趋阙里，早晚上公车。与我真兄弟，风流但不如。"
"下郝长塘小憩示陈养晦","宋末元初","戴表元","野水通田白，村山贴县青。兵荒犹古道，暑暍且长亭。稻地晴耕犊，瓜田昼扑萤。吾诗不寂寞，细讽与君听。"
"久客且归留别郭于昭宪掾","宋末元初","戴表元","久客令人厌，初春乍许寒。飞蓬妨览镜，脱粟愧加餐。坐有誇年酩，门谁住马鞍。重来会相见，老性忍悲欢。"
"久客鹿顶承张景山寄诗次韵奉答","宋末元初","戴表元","但得无拘束，身轻处处仙。清谈煨芋夜，陈梦种花年。水窦羊肠折，山篱麂眼编。诗来正清绝，松下忽闻鹃。"
"乡君子肯堂董君分教贵溪作诗奉寄","宋末元初","戴表元","舟车赤日千馀里，笔砚清风二百年。开口人知宗洛派，举头身欲近闽天。絺袍凉拥松皮几，桂酒春浮药玉船。犹有英髦卧空谷，閒将名字访华颠。"
"于杭州九月送袁太初赴宁海教官","宋末元初","戴表元","怜君跋涉走风沙，九月江城飞雪花。黄蝶终归穿砚手，青藜曾照聚书家。吟圆坐石题山叶，讲退登楼看海槎。年少交游浑好在，何时相伴访烟霞。"
"山中","宋末元初","戴表元","野水晴犹涨，春雷晚始鸣。地闲无堠逻，山远有蚕耕。身世通寒暑，交游半死生。方知一杯酒，真胜百年名。"
"己丑正月六日袁季源家遭燬次韵书闷","宋末元初","戴表元","邺侯家里书千架，杜老尊前屋万间。此事吾堪慰流落，迩来天亦妒穷閒。反风待祷真虚语，噀雨无方自厚颜。间挈残家过西坞，风流还许几生还。"
"己卯岁初葺剡居","宋末元初","戴表元","休言声迹转沉沦，百折江湖乱后身。穷未卖书留教子，饥宁食粥省求人。坐来齿避樵苏长，往处踪迷木石邻。翻笑古来逃世者，标名先制隐衣巾。"
"己亥岁归过泉口紫芝山伤谨讲师","宋末元初","戴表元","行路梦犹在，入门人已非。山青古佛顶，云墨祖师衣。赌弈曾同拙，看真似欠肥。百年谁免此，只合早忘机。"
"以家事付诸儿惟不得姑苏陆氏女子消息","宋末元初","戴表元","祇怜地僻少过从，更许年衰养惰慵。行健有时寻近局，起迟尝日到高舂。鹿皮冠野频频戴，鹅顶蔬粗款款供。儿女团栾俱在眼，独怜无信过吴松。"
"六月朔日再会再次韵与胡氏谦避暑","宋末元初","戴表元","台屋深难暑，湖林近易风。高歌送长日，醉眼睨凉空。雀舌纤纤碧，鸡头淡淡红。行藏数子别，谈笑一樽同。"
"壬午六月八日书怀","宋末元初","戴表元","怀人故国鳞鸿绝，避地春园草树长。四壁空存医俗具，千金难售卖呆方。共儿坐诵修吴语，有客行歌衒楚装。昨夜见花摇作梦，南风吹海白茫茫。"
"壬午清明","宋末元初","戴表元","节序愁中都忘却，见人插柳是清明。登陴戍出吹弹乐，上冢船归语笑声。解事浊醪相料理，当权团扇正施行。悲欢寒暑君休问，花鸟年年管送迎。"
"太学冬至日同斋朋友先以兄弟叙拜讫遍诣诸斋行礼出遂置酒湖上衣冠谈笑之乐至今栩栩在念间也因至日去近二十九和为正仲道之","宋末元初","戴表元","画阁东炉早，黄帘晓烛迟。名函僮仆满，齿拜弟兄疑。歌酒神仙舫，衣冠宰相碑。如今穷海上，逆旅话襟期。"
"无题","宋末元初","戴表元","板屋骤喧飞白蚁，纸窗欲雨暗苍蝇。长劳井臼惭妻子，近绝音书惜友朋。夜半苦吟堪泣鬼，日高甘寝祗输僧。意衰俗物何难败，才薄天公却未憎。"
"火后","宋末元初","戴表元","当年歌酒留连处，火后来看一惘然。傍水几家初饮马，入春三月未闻鹃。炎凉世事残城树，歌哭人声去客船。不是危肠拚醉得，颠狂无处著诗篇。"
"王丞自鄞城归又许入剡","宋末元初","戴表元","江城醉别太匆匆，风雪家园一笑同。尽健不妨天予老，绝清那许鬼欺穷。简书异日关谁事，灯火寒乡赖此翁。几度丁宁鸡黍约，扫关拂榻误儿童。"
"风雨游小大浦","宋末元初","戴表元","海坞秋风里，无悰眼亦开。潮冲乌屿长，雨过象山来。畬父收牛种，渔丁拾螷胎。乘桴吾岂敢，人说近蓬莱。"
"丙子除夜","宋末元初","戴表元","富贵如今似骇机，漂流未遣壮心违。乡邻有酒贫能醉，村落无医病亦稀。客任低头从狗窦，妻休掩面对牛衣。十年涉世浑如此，除却躬耕事事非。"
"东离湖州泊南浔","宋末元初","戴表元","张帆出东郭，沽酒问南浔。画屋芦花净，红桥柳树深。鱼艘寒满港，橘市昼成林。吾道真迂阔，浮家尚越吟。"
"杖锡寺","宋末元初","戴表元","仙草漫漫路不分，钟鱼那许外间闻。凉天九月已飞雪，晴日西山犹带云。火后客誇新屋样，兵前僧惜旧碑文。藤湖只去招提顶，见说滮田可种耘。"
"史亨父挽诗","宋末元初","戴表元","玉食婵娟非寿资，清怀犹胜几男儿。壶觞竹寺寻秋月，灯火荷斋听雨时。补衲有衣曾礼佛，吞舟无诀莫凭医。平生潇洒王文学，地下相逢且说诗。"
"史昭甫招陈宗鲁之长兴","宋末元初","戴表元","之子沧浪去，三吴西更西。白盐莼菜脍，红酒稻花鸡。地少惊云满，天空见日低。锦囊看烂熳，佳客醉留题。"
"四十","宋末元初","戴表元","四十不解事，真成无用人。交游青草尽，途路白云新。渐觉名妨静，难将学济贫。堂堂楚龚传，犹有隐流嗔。"
"四明山中逢晴","宋末元初","戴表元","一冈一涧一萦隈，新岁新晴始此回。莎坂南风寅蛤出，茅檐西日一禽来。人迷白路羊群石，水捲青天雪里雷。犹是深山有寒食，梨花无数绕岩开。"
"旧里火后多有筑宅者太平客户也","宋末元初","戴表元","人说离乡贱，归乡更莫论。许询家莫干，杜甫客东屯。废井微踪出，新邻杂语喧。平生江海意，岁晚白榆村。"
"正仲今年鄞城之约不就因次韵慰悦之","宋末元初","戴表元","莫怪诗翁不出山，诗多那得是山间。清溪欲暖莺啼树，白日无人犬卧关。不惜野花簪素发，时凭春酒转朱颜。当年阮籍何曾达，直到途穷始哭还。"
"白岩山","宋末元初","戴表元","漠漠溪风吹路尘，白岩山下几穷身。秋深竹色老于树，昼静鸟群喧胜人。何处人家藏剡录，有时行客裹唐巾。平生笑杀禾翁子，刚为乘车弃负薪。"
"亚尹黄侯虑囚温处婺三州","宋末元初","戴表元","金华瑰秀抵仙都，雁宕石门天下无。眼见朱幡出云雾，手提丹笔洗焦枯。海鱼味爽休多食，岭马程艰合缓驱。定有车前投贽者，幅巾麻褐是真儒。"
"再招奕世","宋末元初","戴表元","雷晚还多雨，山寒只似春。野榴开向客，篱笋长过人。一寸书看懒，三叉路走频。王郎肯来否，谈笑共南邻。"
"再寄曹居士","宋末元初","戴表元","江海悠悠不为名，年深识尽世间情。于人有信惟潮候，去处无嗔是鹊声。新欲收书添累重，旧曾学剑向财轻。如何此日投闲迹，又结精庐傍古城。"
"刘正仲至宝山不值主人而去次韵奉寄","宋末元初","戴表元","日日松间过□□，诗成忽在水云西。何人夜榻愁听雨，无数春船倒上溪。燕笋出时斑豹美，凤花开处杜鹃啼。东归更踏来时路，醉笔山廧取次题。"
"同陈养晦兵后过邑","宋末元初","戴表元","搜山马退馀春草，避世人归起夏蚕。破屋烟沙飞飒飒，遗民须鬓雪毵毵。青山几处杨梅坞，白酒谁家榉柳潭。休学丁仙返辽左，聊同庾老赋江南。"
"同诸子行上畈山","宋末元初","戴表元","白石秋更洁，清溪寒自鸣。牛羊争道路，鸟雀聚柴荆。野果高低熟，山田早晚耕。吾归任衰懒，儿辈托平生。"
"孙大监挽诗 其一","宋末元初","戴表元","禹穴收云气，沧江亦断流。真成扫地尽，同作上天游。铭诔看遗史，衣冠入隐丘。空馀平世眼，曾望李膺舟。"
"孙大监挽诗 其二","宋末元初","戴表元","穆祖收英俊，斯人晚更成。白头真老监，褐服旧诸生。仕国馀波远，儒乡巨栋倾。苍苍无处问，西望累吞声。"
"孙常州挽诗","宋末元初","戴表元","白发何人在，青山此老归。殉携贫日砚，敛着赐馀衣。文物鸥兴灭，园林鹤是非。诸公莫惆怅，英爽世间稀。"
"次韵王监簿春前对雪之作","宋末元初","戴表元","情怀未厌日如年，幻境先看海变田。梁苑贵游图画里，山阴风致酒尊前。虾须帘湿閒春晓，猊舌香浓凝午烟。肯信高人有高卧，矶头新泊钓鱼船。"
"次韵王景晹寄轩","宋末元初","戴表元","江湖犹觉气横行，羽褐藤冠学养生。掣肘累轻天与福，欺心戒重鬼司盟。行收耕稼间勋业，别有吟哦好性情。祗恐蹊成似桃李，人来先识隐居名。"
"次韵东鲁省游石龟山","宋末元初","戴表元","一舸悠悠醉又醒，溪山无语意分明。龟身何日化苍石，鹤背有人游紫清。百榼颁空看少俊，千金难买是春晴。筵端宋玉尤骚绝，游戏长歌复短行。"
"次韵苏教授立春书事","宋末元初","戴表元","病老空山客，寒纡积雪春。麦苗青有主，桃板粉成神。短策陶元亮，轻舟贺季真。征徭辛不及，游眺杂閒民。"
"次韵和蔚师鉴师春怀","宋末元初","戴表元","愁是云阴喜是晴，春游何处不关情。黄鸡亭馆琴三弄，青果杯盘酒数行。满砌雨添新笋密，隔墙风送落花轻。鉴湖湖上樵山老，破帽枯藜过一生。"
"次韵答应德茂雪后远寄","宋末元初","戴表元","山中不来久，何处度残年。人闷如中酒，村荒似禁烟。将茶冰箸煮，移枕雪蓬眠。更肯狂歌否，春风双玉船。"
"次韵答陈叔高","宋末元初","戴表元","早种青蒲已满沟，暮栽黄菊亦成丘。不辞西日射牛背，尚胜北风吹马头。新雨客疏尘锁几，故山秋淡树藏楼。艰难终竟乡情耐，准拟行窝处处留。"
"次韵答胡山甫兼简汪日宾 其一","宋末元初","戴表元","白发诗翁南峡居，肯来与子不相疏。久知诸老难折简，端为此家多贮书。谈吐清无涉俗处，容颜衰似避兵初。溪梁一别还经岁，接得新诗锦不如。"
"次韵答胡山甫兼简汪日宾 其二","宋末元初","戴表元","乱后交朋星散居，如君那得易亲疏。耐多但有客满座，忙绝不令儿废书。万里山河蓬鬓底，一春风雨杏花初。閒身共逊耽诗老，野服枯藤得自如。"
"次韵答贵白","宋末元初","戴表元","斗粟千钱不易酬，海风吹断寄诗邮。谁家盛设蟹黄饼，有客翻披狐白裘。春树自随冬树老，官河长挟野河流。隔生兄弟何须说，来作城南十日游。"
"次韵答寄阆风舒先生","宋末元初","戴表元","闻说芗岩老，风情不减前。菊盘秋熟蟹，竹枕晚凉蝉。碑碣僧频谒，诗囊客自编。梅花紫溪路，一别又三年。"
"次韵蔚上人见寄","宋末元初","戴表元","流落谁相忆，山林蔚讲师。玄机魂梦接，诗力鬓毛知。舟去须寻处，书来不记时。君看东海月，今夜亦追随。"
"次韵蔚讲师新春之赠","宋末元初","戴表元","每见辄自失，春风双鬓斑。诗囊贫里富，药市闹中閒。甃路通湖寺，敞楼当郡山。清缘事事足，听此屡开颜。"
"此地","宋末元初","戴表元","又说风尘起，人来似水流。饥穷馀此地，啸聚是何州。野白荒荒阔，云横莽莽浮。相逢问田父，未可卖耕牛。"
"江村遇九日","宋末元初","戴表元","去年九月江城角，尚得临风把一杯。今岁并无黄菊看，谁家更遣白衣来。身犹是雁飞难泊，时不如潮去解回。还有南山会人意，晚舟相对碧崔嵬。"
"江海","宋末元初","戴表元","江海三秋古鄮城，山林百拙剡溪生。归来乡国方为客，绝尽交游更畏名。白帽管宁形态丑，黄金季布语言轻。荒斋竟日无人事，自作长歌寄好声。"
"老态","宋末元初","戴表元","老态谁能脱，中年子自知。丹胎三转候，卦气一周时。倦动身如客，平眠力胜医。看书亦渐懒，意到或成诗。"
"自宣州至湖州风雪中十日始达","宋末元初","戴表元","江湖老未休，十日走三州。南雪马没耳，北风船打头。穷犹携笔砚，寒欲贳衣裘。渐喜家乡近，儿童浙语稠。"
"舟过严州","宋末元初","戴表元","溪石茸茸出，水泉滃滃悬。衔杯仙洞顶，挂席客星边。古岸鱼为市，穷乡茧当田。生涯著处有，奔走愧华巅。"
"严提举挽诗","宋末元初","戴表元","判得身煨烬，歌铭尚尔为。可怜蝉脱蜕，还许豹留皮。剡水归来棹，柯山看断棋。平生触心处，临卷费相思。"
"兵后见三江口木芙蓉盛开","宋末元初","戴表元","江上秋花无数生，红红白白照江明。当年茂苑看曾厌，今日荒村望急惊。泣雨羁臣愁去阙，歌风艳女惜倾城。萧条欲别那拚得，移向东篱配菊英。"
"兵后复还白岩山所舍作","宋末元初","戴表元","脱命归来意恍然，馀生堪喜亦堪怜。财逢乱世真如土，人到穷途始信天。问讯比邻晡爨后，呻吟儿女夜灯前。明朝又作安西计，饭后谁家沁雪田。"
"吴兄文参议同登金陵凤皇台醉作","宋末元初","戴表元","百年访古此徘徊，更上山椒扫草莱。一脔地腴胡马瞰，数围天险化龙开。时闻营籍传谣曲，谁见禅宫离劫灰。李白不生王谢歇，西风日落凤皇台。"
"张景忠学正之平江","宋末元初","戴表元","江南最好说苏州，傍得閒官也自由。市舍酒香春四坐，湖田租熟雪千舟。歌成烂熳乌丝写，意到萦纡画鹢游。我亦少年心性在，经从准拟作遨头。"
"杜子问赴建康南轩祠长","宋末元初","戴表元","一席清溪上，深衣雪鬓翁。挥犀谈孔氏，释菜礼宣公。堂馔淮鲜白，宾筵楚醴红。花台无恙否，回首几春风。"
"社日城南山作","宋末元初","戴表元","社日年年雨，江花处处春。渐成垂白老，不见踏青人。榆柳边声杂，龙蛇岁事新。端来近城郭，犹自厌风尘。"
"苏伯清席中领张仲宾所寄二诗兼闻陈无逸已从湘南官满归养喜而有答仍次来韵","宋末元初","戴表元","我爱张公子，清言气不低。湖沟随市转，亭树与城齐。杯酒方花下，扁舟又水西。祗愁骑马滑，难惜锦障泥。"
"辛巳岁六月三日书事","宋末元初","戴表元","急报传来又不真，迎门翁稚笑声频。情怀经苦思平世，颜貌缘愁似老人。兵后尚多难料事，山中谁是自由身。沙瓶酒酽鲑蔬有，领取灯花一树春。"
"辛丑岁十一月二十六日东归舟中示三子","宋末元初","戴表元","节物悠悠不负公，江行三日雪花风。云侵贺监山亭白，日在徐仙海岛红。自笑得雏如病鹤，也思结伴附归鸿。何时办得村田活，粝饭鱼羹百指同。"
"辛亥岁七夕醉陪诸公登西湖竹阁","宋末元初","戴表元","画鹢凌风汗漫游，雨声飞出万山头。江湖望阔边城起，吴越音多客思柔。野树有枝犹系马，官荷无叶不藏鸥。十年浪走红尘道，今日临城始识秋。"
"邑中滞雨示陈贵白","宋末元初","戴表元","犹及相逢鬓未华，故乡春尽不须嗟。园林处处生新草，风雨年年送落花。高树昼寒归有鸟，小溪湍急走如蛇。方知傲世不在隐，高枕北窗闻打衙。"
"邻友疫","宋末元初","戴表元","岁恶灾妖炽，人穷性命轻。如何赤发鬼，亦及白眉生。忍楚尝亲药，停哀写子旌。乡邻拘俗忌，哭吊并无声。"
"陈无逸张仲实皆授徒城中相望遣闷小诗往问","宋末元初","戴表元","閒身不用苦咨嗟，随分风流阅岁华。白日垂帘同卖卜，清流岸帻胜趋衙。飞书漆椠诗无草，夹注高檠眼未花。更喜芳邻连二妙，时时衿佩问东家。"
"陈无逸教谕赴攸州","宋末元初","戴表元","白露西风湘水清，苍霞南岳晚天明。离家休说三千里，行道新看第一程。橘味熟来思母遗，草名疑处教儿评。人生谁是安居者，早拾貂蝉映父兄。"
"陈秀才问诗于余次韵赠之","宋末元初","戴表元","秋半说诗秋又阑，觅从忘处更哦看。不妨味熟心自悟，祗恐业成身转寒。窍木野风天倡和，崩溪怪石鬼镌刊。扳君更上最高顶，莫羡千金游子鞍。"
"和邓善之秋兴二首 其二","宋末元初","戴表元","鹤化城犹在，龙移井未枯。百年吾道半，六合此身孤。西山栽花屋，东风卖酒垆。徉狂觅耆旧，处处土音殊。"
"和邓善之秋兴二首 其一","宋末元初","戴表元","鬓发日夜老，神仙那可求。杨雄识字苦，玄晏著书愁。碧酒红莲夜，朱弦白雁秋。论心得少暇，同上最高楼。"
"咏蚕","宋末元初","戴表元","物亦有仁者，蚕功不可量。将身甘鼎镬，与世作衣裳。过栈苍云湿，登山白雪香。未知龙种似，犹与马群妨。"
"宝山寺寒食次韵和阆翁","宋末元初","戴表元","绿阴啼鸟春将老，古寺垂杨日未西。客子欲归风满袖，桃花无语水流溪。有人蔬笋忘饥渴，何处松楸杂笑啼。准拟一时僧榻畔，诗翁题后更谁题。"
"宝林院","宋末元初","戴表元","何处寻三窟，端来寄一壶。岩根接沧海，云杪挂浮图。古壁碑漫灭，灵鳗事有无。昌公好相识，閒暇说江湖。"
"招王奕世","宋末元初","戴表元","闻说铜山下，书屏四面开。就僧煮紫笋，共客席青苔。铁画年俱长，霜根顶未栽。何当端午暇，一别剡乡来。"
"杭城风雨中简子昂","宋末元初","戴表元","五月钱塘风雨秋，怀人频倚面山楼。云收树色遥成海，水学江声暗入沟。一斗尽输无事饮，千金不买辟寒裘。自怜寂寞无玄学，车马门前过似流。"
"法善院","宋末元初","戴表元","野火烟云窟，春溪风日朝。花迟年有闰，树密地无徭。山鼓通荒戍，庭碑认往朝。客言僧可隐，胜似隐农樵。"
"苕溪","宋末元初","戴表元","六月苕溪路，人看似若耶。渔罾挂棕树，酒舫出荷花。碧水千塍共，青山一道斜。人间无限事，不厌是桑麻。"
"金陵赠友","宋末元初","戴表元","虎变龙阡此一时，春风得似旧城池。宫閒军卖偷来果，寺废僧寻断去碑。水水鱼肥供白鲊，家家蚕熟衣红丝。太平尚属穷诗客，酒贱如泥醉不知。"
"保福寺","宋末元初","戴表元","漫天萝蔓断追寻，犹有人嫌未苦深。屋古渗当风雨气，僧驯化得虎狼心。松花昼暖蜂科蜜，梅子春残鸟恋阴。不应初来便忘去，身閒处处是山林。"
"客言刘樗翁事","宋末元初","戴表元","俗薄名难盛，人穷迹易危。从来天下士，不计里中儿。隐玉看虹气，坚松任蠹枝。相知不相识，况又不相知。"
"客京口","宋末元初","戴表元","酒酽花秾鼓聒天，百年成此好山川。黄烟暮接淮南火，白米秋攒浙右船。碑古犹多埋鹤寺，田高耕遍卧牛阡。陈踪兴废何由问，只忆风流老米颠。"
"客游","宋末元初","戴表元","客游吴楚地，最好是秋天。三泖团脐蟹，双溪缩项鳊。桂林云顶寺，芦荡月中船。酒醒□□雁，犹胜听杜鹃。"
"故总干潘伯可从大挽词二首 其二","宋末元初","戴表元","得死何须哭，偷生正可疑。仓皇归印日，慷慨却金时。规矩诸郎有，襟怀我辈知。平生郭有道，消得蔡公碑。"
"故总干潘伯可从大挽词二首 其一","宋末元初","戴表元","落落知难久，堂堂竟不还。江湖官七品，风雨屋三间。已矣乌头白，嘻乎豹管斑。儿曹莫轻脱，英爽在空山。"
"春夜喜陈汝晦见过","宋末元初","戴表元","乃翁治狱多阴德，之子论文有古风。尊俎祗容吾党共，衣冠能得几家同。书林有业何妨隐，徭籍无名莫怨穷。百岁相期今夕意，赖君咳唾起诸童。"
"秋尽","宋末元初","戴表元","秋尽空山无处寻，西风吹入鬓华深。十年世事同纨扇，一夜交情到楮衾。骨警如医知冷热，诗多当历记晴阴。无聊最苦梧桐树，搅动江湖万里心。"
"贵溪董教谕回里","宋末元初","戴表元","八月暄暄似小春，鄞江归客楚江滨。梦中鲈鲙紫莼菜，画里纻袍乌角巾。不枉誇张别风土，有时吟啸杂仙真。年高官满身轻健，聊复婆娑亦可人。"
"赵君理约同途不至","宋末元初","戴表元","待子不来久，烟山看树青。为吟天外句，更立水边亭。雨暖催科斗，云深长茯苓。邻居亦有约，休待鬓星星。"
"赵寿父游杭","宋末元初","戴表元","东浙饥难住，西湖远不多。好辞松叶面，来听竹枝歌。水屋花千绕，岩林锦一窠。秋深道途好，老子亦婆娑。"
"送人游霞屿","宋末元初","戴表元","霞屿风烟接渺溟，老仙万锸敞林扃。峰前雁起湖云净，池面龙来海雨腥。阅世僧閒头黑白，游山客爽句丹青。何缘飞去清源国，雨夜翛翛著翅翎。"
"送于知州","宋末元初","戴表元","居官难得是全名，于守年多政转清。身为素王扶坠户，手提赤子出饥坑。使来公馆文书简，吏退私斋几砚横。似此雍容好风度，天边看著绣衣行。"
"送双溪汪和仲往象山见周使君兄弟","宋末元初","戴表元","五马天边外，双凫海上翁。白头真避地，黄卷旧趋风。岁月搜诗老，山林把酒同。漂零谁得去，羡子逐飞鸿。"
"送同年潘昌朝","宋末元初","戴表元","客路秋深又送迎，狂歌烂饮慰飘零。风前数发茎茎白，马上看山段段青。古穴无丹生洞气，高林有鹤避潮腥。明年更欲三茅去，拟借新笺道德经。"
"送旨上人西湖并寄邓善之","宋末元初","戴表元","闻说西湖也自怜，君游更傍早春天。六桥水暖初杨柳，三竺山深未杜鹃。旧壁草生寻旧刻，新岩茶熟试新泉。城中新友须相觅，西蜀遗儒解草玄。"
"送陈养晦教谕之象山","宋末元初","戴表元","闻说横经处，潭潭坐翠微。开窗见日出，拂席有云飞。药市山山古，鱼餐水水肥。新篇应烂熳，休遣递筒稀。"
"送陈彦恂北上兼简李奇卿学士","宋末元初","戴表元","天末翛翛起画舲，骊歌清切也堪听。十年夜雨头垂白，万里春风草又青。莫恋皋比专鲁席，终须豸角瑞尧庭。平生短李江南杰，今作文昌第几星。"
"送穹上人还里","宋末元初","戴表元","但得扁舟便，春风处处行。定中三竺月，禅外五言城。海角雕胡饭，山畦玉版羹。清缘倘相就，谈笑解尘缨。"
"送罗学正赴歙","宋末元初","戴表元","文公汤沐邑，子去作儒官。马首千峰秀，莺声二月寒。山禽攒俸纳，溪友借书看。近日科名阔，青云上不难。"
"送柯以善自杭游鄂","宋末元初","戴表元","江汉天风日夜清，君游何处濯尘缨。云从鹦鹉洲前出，月在凤皇山上明。已羡经籯吴士艳，行看词笔楚人惊。残荪剩芷将何用，归日分张与后生。"
"送徐生仁荣侍亲游山","宋末元初","戴表元","早识梁松拜，居成潘岳游。一年归雁雨，四月落花秋。溪味凉供酒，山声昼入舟。归来停新语，莫但作吴讴。"
"送谢教谕","宋末元初","戴表元","闻说龙泉县，儒风最可人。墨池千涧缩，石室四山邻。北学中连剡，南音渐带闽。峨冠作宾客，罄折不须频。"
"送僧无等游华亭","宋末元初","戴表元","华亭是我曾游处，记忆端然不作疏。地带三吴犹壮丽，人经二陆自诗书。轻身羡尔能随鹤，薄味从来不为鱼。未卜西游时远近，道成相问定何如。"
"食淡","宋末元初","戴表元","世乱谋生拙，村深食淡能。沙蔬羹白煮，山稻饭红蒸。暑豉方传友，寒糟共学僧。庖厨尚如此，未叹室生冰。"
"家西十里外茅洋小山中土冢累然初不封树乡先生舒文靖公墓也","宋末元初","戴表元","莫轻数尺黄泥壤，埋却斯人后更无。山上自难生毒草，树间长见聚慈乌。樵耕可免凭乡俗，洒埽能来是学徒。后有宣尼须痛惜，待将墓额写呜呼。"
"徐都目之官奉化","宋末元初","戴表元","小垒飞书定不难，十年清苦旧儒冠。黄帘日转山衙静，彩笔春消海驿寒。坂马易劳须缓骋，潮鱼虽美莫多餐。人来肯寄平安不，茅屋三间伴剡滩。"
"挽舒君实","宋末元初","戴表元","玉比清癯鹤比羸，相看中路忽相遗。诗才万斛难供歉，药论千箱不起衰。定有意游轻竹杖，犹馀手剪碎松枝。南山山下徘徊处，曾指佳城示阿宜。"
"晓行","宋末元初","戴表元","渐渐路可识，纷纷山转多。数鸡啼远坞，一鸟起沧波。藤杖湿云石，笋鞋浓露莎。何人尚高卧，层构著烟萝。"
"桕坑","宋末元初","戴表元","西去疑无路，谁知是剡津。行多收桕客，住有掘苓人。寺隐山前古，村经水后贫。时时百里外，来此祭田神。"
"奉题孙使君池馆","宋末元初","戴表元","白发使君经世材，尽閒犹解畅池台。杂花屏障四时有，明月镜奁三面开。各坐山随人意看，正吟风递鸟声来。当年时雨堂前梦，得似从容此一杯。"
"耕休","宋末元初","戴表元","耕休何处散烦劳，东埭西梁信所遭。溪水清清照鱼影，山风细细落松毛。无名野草疑皆药，有韵村谣例近骚。稽古祗堪农圃用，莫将车马误儿曹。"
"耕桑","宋末元初","戴表元","耕桑本是閒居事，学得耕桑事转多。失晒麦丛忧出蝶，迟缫蚕茧怕生蛾。调停寒暖春移苧，侦候阴晴夏插禾。衣饭为谁忙不彻，醉来乘兴作劳歌。"
"袁提干挽诗二首 其二","宋末元初","戴表元","我昔携家走，君曾扫榻招。乱离心易感，生死义难消。雅魄归泉壤，潜光出市朝。平生五字苦，寒泪洒山瓢。"
"袁提干挽诗二首 其一","宋末元初","戴表元","短世谁无死，深山独有归。送车晴起雾，埋碣夜生辉。晦朔鸡鸣在，江山鹤梦非。刚言仁者寿，近事例多违。"
"读阆风题林隐诗追和赠汪秀才","宋末元初","戴表元","山林一迹地，尘土二毛年。避世书为屋，谋生药当田。卉衣从俗制，疏供学僧煎。渺渺沧溟去，今谁鲁仲连。"
"调贵白","宋末元初","戴表元","客里光阴取次休，嫩寒一夜袭衣裘。不须多畏赵盾日，正好深悲宋玉秋。红叶旧题犹在手，黄粱新梦又从头。馀粮栖亩犹围坐，此事输君第几筹。"
"顿寒怀单祥卿教谕","宋末元初","戴表元","霜花一夜白，风叶满村黄。欲出岁华老，相思江水长。留枝遮鹊户，存蜜补蜂粮。想见山行处，开窗新酒香。"
"偶得巾样问老匠云正古漉酒巾也","宋末元初","戴表元","漉酒陶元亮，名传尚有巾。方成执鞭志，更著捧心人。待菊须簪发，临流拟祓尘。乃翁真处士，吾党祗閒民。"
"宿永固寺","宋末元初","戴表元","小寺如山艇，坐来风雨宵。榻分棕树影，馔带菊花苗。亲近谈难亵，狐驯听不妖。许由浑欠达，嫌到野中瓢。"
"寄天台舒阆风先生","宋末元初","戴表元","岭云尽处是台州，有个诗翁住下头。不寄一书春又晚，相思百里水空流。新踪冻合莺雏谷，旧梦花迷燕子楼。闻说道旁烽燧急，定应重作峡中游。"
"寄赵子昂","宋末元初","戴表元","溪上轻云去若飞，花间密石静相依。迟行自爱款段马，杂坐谁嗔短后衣。江海于人元不薄，风流如此欲安归。集贤学士吾兄弟，近日音书亦较稀。"
"寄赵子昂济南","宋末元初","戴表元","济南官府最风流，闻是山东第一州。户版自多无讼狱，儒冠相应有宾游。秋风鱼酒黄粱市，夜月笙歌画舫舟。行乐使君诗笔俊，一篇肯寄剡溪头。"
"寄袁季厚","宋末元初","戴表元","莫笑衰颜老剡翁，凶年过彻剩顽穷。坐窗渐爱日南至，行路不愁天北风。清话客多无酒款，白头交在有书通。闻知别野林泉美，一策一簦吾欲东。"
"寄谢王侍御","宋末元初","戴表元","云气蓬莱阁，霜威獬豸冠。耽书真柱下，执法更台端。步骤三台近，声名七郡寒。谁知阶级礼，许为腐儒宽。"
"晚投韩采岩","宋末元初","戴表元","冬日寒难暝，岩溪浅易冰。猿飞红果嶂，人度白云层。望屋多依竹，逢樵半采藤。艰难吾甚厌，何处学孙登。"
"晚秋游中溪四首 其三","宋末元初","戴表元","休折山中松桂枝，溪鱼亦小莫垂丝。沙田翻白收粳后，霜树著红尝柿时。日落牛羊归径熟，天寒乌鸟向人慈。出云数里成官路，问事如何总不知。"
"晚秋游中溪四首 其二","宋末元初","戴表元","经秋溪水碧洄洄，无数晓山如镜台。红叶流从龙奥出，白云飞向石门来。亦逢纸户曾相识，尚有樵踪且莫回。端为何人作风物，漫山漫谷野花开。"
"梅山","宋末元初","戴表元","梅尉功成后，安知不此来。路逢耕者问，山寺化人开。樵陇低通海，茶村暖待雷。谈玄亦可隐，不用垦蒿莱。"
"梦觉","宋末元初","戴表元","梦觉依然一草寮，浮踪已惯任飘摇。虚檐晴气生朝露，远树寒声过夜潮。白骨又惊山下满，朱颜刚向客中消。时平不爱通侯印，且愿深林作老樵。"
"梨洲寺 其一","宋末元初","戴表元","不知何处起钟声，云作楼台雾作城。洲上稻肥初起垡，山中梨巨旧传名。林疏野地惟多石，气湿炎天亦少晴。东畔有潭闻险绝，岩前时现老龙精。"
"梨洲寺 其二","宋末元初","戴表元","一区鸡犬白云巅，乱后来看意惘然。劫火尚馀唐殿宇，土风宁是晋山川。沿溪客散三州路，并寺僧耕百亩田。欲访纵由题作句，矮碑祇在近时镌。"
"清华堂","宋末元初","戴表元","人生随分有清华，万竹冈头第一家。甃堑水温初荇叶，粉墙风细欲梨花。衣冠苍皓迎如画，缃素朱黄积满车。从此儒林添脍炙，老夫先借小诗誇。"
"雪窦飞雪亭和孙使君","宋末元初","戴表元","匡庐亦有千寻瀑，无此陵虚翠玉台。身倚老松天上立，眼看飞鸟雪中来。山神禁肃难投唾，木落魂清得浣埃。见说下岩堪对望，道人临壑剪蒿莱。"
"喜王丞病较","宋末元初","戴表元","途穷已难忍，那许病经时。学到自无鬼，命强客有医。饭为扶寿本，书是解烦资。便作天台约，山行未觉衰。"
"寒食","宋末元初","戴表元","寒食清明却过了，故乡风物祗依然。穷中有客分青饭，乱后谁坟挂白钱。落魄暖春为麦地，阴沉溽雨近梅天。閒情正尔无归宿，石鼎新芽手自煎。"
"游西峰","宋末元初","戴表元","山回水抱西峰寺，二十年前日日来。一出居然负丘壑，深藏还此远风埃。农樵识面逢多问，鱼鸟知心见不猜。家世剡人须住剡，相寻未识百千回。"
"游登袋寺寺出茶笋甚佳独无杜鹃 其一","宋末元初","戴表元","苦雨忽相贷，名山难久孤。春泉新雀舌，野苑嫩龙须。土宇钱王日，风烟释氏徒。行人逢不问，松吹自传呼。"
"游登袋寺寺出茶笋甚佳独无杜鹃 其二","宋末元初","戴表元","路绝犹人迹，山空惟水声。如何芳树里，不著杜鹃鸣。笋市层层出，苗田寸寸耕。缁流太清朴，亭榭不标名。"
"湖山村","宋末元初","戴表元","老去生涯学钓鱼，溪山忽忆似湘湖。风林四畔动竽瑟，烟雨一篙行画图。小市篝明沽郭索，平园栅树备于菟。偶然得住何妨住，是处人间足畏途。"
"畬斋次韵","宋末元初","戴表元","贫贱知心老弟兄，祗疑相得似前生。避穷无地犹贪学，负谤如天底用名。兵后脱身宜共惜，书中薄业尚堪耕。殷勤预约频频见，未见亦须频寄声。"
"登崇宁阁","宋末元初","戴表元","众香坛昼静，游屐思频来。心转谈经处，尘空说法台。葵花凭古碣，竹色上苍苔。杰阁同禅院，悬河有辨才。"
"紫溪邬义翁挽诗","宋末元初","戴表元","先君老交友，最是后凋人。开馆日千屦，藏书山四邻。门迎新印绶，圹掩古衣巾。会哭皆英俊，哀风暗海尘。"
"舒子俊见过","宋末元初","戴表元","来往通家不厌频，青山心性白云身。阴林石溜风传语，霜月溪梁水写真。岁俭鱼鲑难猝致，天寒乌鸟自相亲。燎炉薪暖糟床响，随分欢留作好春。"
"蒋尧仁监簿挽诗二首 其一","宋末元初","戴表元","家厂宣和后，官名德祐前。不图诸老尽，竟得一身全。月旦悬虚鉴，巾箱有秘篇。堂堂何可得，谁乞画图传。"
"蒋尧仁监簿挽诗二首 其二","宋末元初","戴表元","照席须眉古，倾筵咳唾清。绯鱼前进士，刀笔老儒生。政熟元无谱，书高别有评。百年兹士少，诸彦自偏名。"
"道桐川欲访梅右司不知其处","宋末元初","戴表元","桐川潇洒处，面面碧芙蓉。峻塔当关独，清溪抱郭重。市多吴客语，祠有汉时封。欲觅梅仙去，知藏第几峰。"
"道衡书寄求诗","宋末元初","戴表元","烈士蹈东海，公仍归白云。龙藏谁顾蜕，鹤去不随群。道貌青难写，香风远自闻。人间尘垢子，羞读径山文。"
"简王元刚并寄意王理得君玉","宋末元初","戴表元","见说频相忆，新年已两书。雪肥秦望草，春动镜湖鱼。茧纸堆成屋，乌蓬走当车。诸公有游事，少待意何如。"
"简汤及翁","宋末元初","戴表元","六十三翁尚美髯，今年添尽白毵毵。心如晚路思家马，身似春筐欲茧蚕。无事官曹容岸帻，有时书帙当清谈。风情最苦汤公子，家世衣冠旧汝南。"
"褚叔豪赴山阴和靖祠长","宋末元初","戴表元","此老真迂阔，白头方出山。一灯河洛后，千础剡湖间。讲鼓惊云动，书船载月閒。可无容席地，容我了跻攀。"
"鄞城火后见光远","宋末元初","戴表元","火后丘墟市，兵前风雨春。那知携手地，俱是皱眉人。海柳吟犹弱，山莺听未真。明朝各分路，何处避风尘。"
"鄞塘田家","宋末元初","戴表元","经秋心事转衰颓，客舍山村病眼开。识路牛羊缘坂过，通家燕雀下檐来。饥从野榼分蔬饭，渴指邻帘贳黍醅。世事百年谁较是，髯公鼻息昼如雷。"
"蔡岙食藕","宋末元初","戴表元","地逢平处亦萦回，不是逃兵底肯来。坡上一祠犹姓蔡，山前当路尽通台。高岩童去收桐子，邻县人过问藕栽。忽见深衣老儒者，清时不信少遗材。"
"鲒?唐乡贡丈置酒悟空寺见款","宋末元初","戴表元","南宫通籍唐先辈，白发天寒海上洲。五鼎已推华屋梦，一尊犹及少年游。桃源有吏今安避，铜雀何人死亦休。祗羡龙钟老禅伯，倚栏无语看沙鸥。"
"鲜于伯机家钓台石","宋末元初","戴表元","人间岩石乱纷纷，严子台名最喜闻。何术缩渠千里脉，有人分得两峰云。天边路远星还动，江上潮回日又曛。解道泥途等轩冕，东西更有范希文。"
"蝗来","宋末元初","戴表元","不晓苍苍者，生渠意若何。移踪青穗尽，眩眼黑花多。害惨阴机蜮，殃踰虫毒蛾。秋霖幸痛快，一捲向沧波。"
"题陈秀才溪山佳趣","宋末元初","戴表元","城郭寻寻尽，溪山宛宛来。同谁迁蜡屐，为子破苍苔。书欲斓斑设，花须烂熳开。赵郎题墨妙，烟雾眼中开。"
"黎州山下有坡曰响地平黎州自孙兴公经始至今有祠其上","宋末元初","戴表元","苍茫一片莓苔地，随意触来还有声。定是战坑馀箭戟，不然琴屋贮瓶罂。名真过客多能记，迹古居人不敢耕。孙叟有灵应索笑，赋成留此试鏦铮。"
"赠上饶道云仲","宋末元初","戴表元","江上青云客，天边白马生。百年文物似，一席笑谈倾。问旧能枚举，论财比芥轻。徘徊亦自好，可便濯尘缨。"
"赠针医范秀才","宋末元初","戴表元","不但针经熟，言谈语语真。鍊形如铁佛，信手合铜人。秘摄鱼千里，空飞鹤当轮。功成倘相挟，平地脱风尘。"
"魏文节公墓","宋末元初","戴表元","万骑南来驻不留，衣冠客此镇林丘。寒岩碎裂从中起，乱水喧鸣竟独流。故物今惟存寓马，当年谁为指眠牛。坟傍小寺终村俗，画柱纱笼护冕旒。"
"排律十七韵贺阮侯伯子","宋末元初","戴表元","芳城春树晚，清海月弦初。瑞出三神岛，光缠五马车。眼中新鸑鷟，膝下小璠玙。锦褓看争羡，犀颅画不如。试啼宾错愕，献梦媪勤渠。庭舞张公鹤，门填孔氏鱼。一时官府庆，数世甲科储。闻说衣冠里，高增棨戟闾。民随阮公姓，邻禁宛溪鱼。东去龟浮印，南游雉绕车。阴移棠芾芾，骑拥竹舒舒。政有儿童恋，谣听父老馀。攒眉询赋额，正色署刑书。暗室天如镜，心田老自畬。看骑金腰袅，待弄玉蟾蜍。我欲歌三贾，谁能说两徐。先随汤饼祝，聊当贺钱醵。"
"丁氏厚德堂","宋末元初","戴表元","贱士怀永忧，一物常恐枯。贵者止营私，智或遗妻孥。肉食从古鄙，黄金使人愚。我游四十年，钱塘车马区。但见插桃李，谁曾种桑榆。白头识丁子，仪冠俨于于。示我厚德编，嘉名在塘隅。谈之为踊跃，喜气生眉须。愿子富仓庾，人人饱餐餔。愿子多酒浆，日日开樽壶。行藏自有命，不谒守钱奴。"
"九日在迩索居无聊取满城风雨近重阳为韵赋七诗以自遣 其六","宋末元初","戴表元","生世悔识字，祝身如野农。勤劳养尊老，膳味日可重。农篘熟新黍，耕休有过从。行吟答松籁，此乐踰歌钟。"
"九日在迩索居无聊取满城风雨近重阳为韵赋七诗以自遣 其五","宋末元初","戴表元","山鸡鲜羽毛，野鹘健爪吻。秋高草木空，屏处亦可隐。一为嗜欲牵，遂与笼槛近。作书报孔鹄，出入宜少谨。"
"九日在迩索居无聊取满城风雨近重阳为韵赋七诗以自遣 其四","宋末元初","戴表元","粲粲黄菊花，照我原上土。拒霜亦多态，终日相媚妩。春花岂不美，嗟此风露苦。正命何所尤，生迟后甘雨。"
"九日在迩索居无聊取满城风雨近重阳为韵赋七诗以自遣 其三","宋末元初","戴表元","秋气一以深，四野嘶严风。晨兴视庭树，今昨忽不同。超腾谅无术，俛仰此世中。作诗欲何为，赠子以固穷。"
"九日在迩索居无聊取满城风雨近重阳为韵赋七诗以自遣 其一","宋末元初","戴表元","穷人忧夜长，壮士惜日短。重九俗所欣，我意乃迩懒。岂无解忧酒，累酌不能满。东园富诗材，红实垂纂纂。"
"九日在迩索居无聊取满城风雨近重阳为韵赋七诗以自遣 其二","宋末元初","戴表元","忧患与寒暑，攻人如五兵。中年学养道，严于守坚城。秋风不相贷，白发日夜生。白尽会须止，阅熟已不惊。"
"八月十五夜雨中微有月色","宋末元初","戴表元","雨色今夜别，映门白鲜鲜。隃知万古月，自在最高天。天高无阴晴，月亦无亏圆。中间隔云雾，顷刻变态千。惟当自作乐，上界岂我怜。接竹风撼郭，倒尊水号川。狂歌眺渺莽，恐有浮槎仙。"
"八月十六张园玩月得一字","宋末元初","戴表元","明河荡残云，青海收晚日。婆娑林端月，为我良久出。洗杯问劳苦，天女笑肸肸。月行虚空中，万古无损失。且可娱今宵，勿复思昨日。歌情天水遥，坐影入树密。嗔醒有微酒，徼诗或呼笔。仲容欢入林，怀祖娇在膝。初犹整裘褐，久乃忘冠栉。趋锵翻弈盘，笑傲惊帐室。宁来共喧呶，不许私暇逸。蚩蚩复扰扰，醉态不可一。情知此月下，此乐世无匹。月光本天性，清瑩本其质。动定极渟涵，声沈转萧瑟。匆忙寄醉语，悟迟已难述。"
"十二月二十三日华亭小泊","宋末元初","戴表元","一一歌游处，今年又寂寥。鸡声生坞树，蜃气杂江潮。斑白寻遗老，丹青诧丽谯。衰怀缘子女，不惮往来遥。"
"又坐隐辞","宋末元初","戴表元","快马疾驰，不如徒步。多金善贾，不如躬耕。日食八珍，不如强饭。封侯万里，不如还乡。我观古来丈夫子，何用桑弧蓬矢射四方。苏秦生为六印役，主父死愿五鼎烹。不如诸葛草间谈管乐，陶潜醉里傲羲皇。南面之尊何如于据梧之贱，环辙之智无预于荷蓧之狂。高冈峻谷久亦变，青天白日昼夜行茫茫。胡为忧愁浪自苦，百年齿发谁得长坚强。不如掩关扫迹成坐隐，清斋永日一炉香。"
"三山郑君挽诗","宋末元初","戴表元","近日经师少，人中又哭君。遗编空白屋，同列尽青云。尘土千金产，湖山数尺坟。纷纷粱肉种，谁得致斯文。"
"义蜂行","宋末元初","戴表元","山翁爱蜂如爱花，山蜂营蜜如营家。蜂营蜜成蜂自食，翁亦藉蜜裨生涯。每当山蜂采花出，翁为守关司徼遮。朝朝暮暮与蜂狎，颇识蜂群分等差。一蜂最大正中处，千百以次分来衙。丛屯杂聚本无算，势若有制不敢哗。东园春晴草木媚，漫天蔽野飞横斜。须臾骈翼致隽永，戢戢不翅输牛车。似闻蜜成有所献，俦类不得先摩牙。重防覆卫自严密，虽有毒螫何由加。一朝大蜂出不戒，舂容靓饰修且姱。蜻蜓忽来伺其怠，搏击少坠遭虾蟆。群蜂仓皇迷所适，谒走欲死声呀呀。求之不得久乃定，复结一聚犹如麻。我来访翁亲目睹，搏髀不觉长咨嗟。翁言蜂种幸蕃盛，众以义聚犹堪嘉。乌衣槐安传自古，蛮触分据两角蜗。虽云彷佛存国族，徒以纪异其辞夸。博劳舅妇恨翼短，鳖灵异姓争荒遐。岂如兹蜂互推举，一体同气无疵瑕。我怜翁言私诮责，扶伤早愧隋侯蛇。况伊二毒俱下类，琐细不足劳鞭挝。前尤往悔俱勿论，事会倚仗来尚赊。新房才成蜂未壮，旧房委弃坠泥沙。"
"亡友内翰赵公晦叔哀诗","宋末元初","戴表元","振鹭庭中饤坐身，行藏空寄软蒲轮。上来鬼泣荆山璞，猎罢人惊鲁外麟。死肯扣阍排贵倖，贫犹倾橐施乡亲。平生一一明经术，隽永依然世泽新。"
"大名元复初郎中携示感遇五言八章次韵并陈东平曹子贞编修蓟丘曹克明 其一","宋末元初","戴表元","美人乘天风，手吹玉参差。我有龙门桐，缀之冰蚕丝。空中一偈答，闻者为忘机。神马已出河，凤皇且鸣岐。悠悠百年内，傥有相逢时。"
"大名元复初郎中携示感遇五言八章次韵并陈东平曹子贞编修蓟丘曹克明 其二","宋末元初","戴表元","我登海山巅，群丘眇如芥。客来谈九州，更诘谁小大。"
"山中玩物杂言十首 其十","宋末元初","戴表元","蚯蚓食土壤，蚩蚩何所为。蜩蝉饮风露，蜕上高高枝。卑者慕其仙，飘飖安可追。倘令智相及，无羡亦无悲。"
"山中玩物杂言十首 其九","宋末元初","戴表元","圃人忧孽虫，为蔬畜鸡雏。小鸡择虫啄，大鸡遂啄蔬。虫去蔬亦尽，对之可欷歔。昂昂高冠帻，反不小鸡如。"
"山中玩物杂言十首 其八","宋末元初","戴表元","燕是孝义鸟，常栖孝义家。堂檐白日暖，上下静无哗。以此托躯羽，祸福审不差。谁云知数历，俗士义之夸。"
"山中玩物杂言十首 其七","宋末元初","戴表元","精卫勇填海，鹖旦苦求明。明尚可得求，填海何时成。我观飞鸣族，一一各有营。但为口腹谋，遂尔遗其名。"
"山中玩物杂言十首 其六","宋末元初","戴表元","犁牛有土德，体厚静绥绥。岂无牝牡情，不自求其雌。终朝草栈间，若忘渴与饥。嗟彼位儿高，乃尔难自持。"
"山中玩物杂言十首 其五","宋末元初","戴表元","鸟有反舌者，自古比谗人。时气一朝迁，此舌竟不伸。众鸟莫不然，更鸣以存身。如何能言士，聒聒无止辰。"
"山中玩物杂言十首 其四","宋末元初","戴表元","见狗须不走，见蛇须拱手。不走尔非偷，拱手亦相厚。无欺物自信，能胜谁肯负。不见吴山虎，郭文探其口。"
"山中玩物杂言十首 其三","宋末元初","戴表元","野果散高林，雀鼠食之宜。设非人所残，一颗不敢窥。宁由网罻防，亦无神物司。食道固当尔，雀鼠犹有知。"
"山中玩物杂言十首 其二","宋末元初","戴表元","青橘霜露时，英英秀中园。问讯讯居人，今岁胡不蕃。云有孤儿来，手触枝上丸。呜呼此义木，痛感在吾言。"
"山中玩物杂言十首 其一","宋末元初","戴表元","时露下百草，流萤此飞翻。初如灰烬微，忽作秋星繁。念彼生育处，回光照其根。君莫轻流萤，流萤尚知恩。"
"山苕行","宋末元初","戴表元","苕花如云色如雪，万垄千溪看不绝。风吹日炙自鲜明，弃在空云谁爱悦。遭逢偶入山人手，缚作蓬菘扫尘帚。髯疏发落已萧然，时对西风一回首。人间贵贱不须论，此物古来从至尊。犹胜长抛霜露里，秋虫野燐愁枯根。"
"飞花行赠马衢州","宋末元初","戴表元","山上风花山下飞，花飞欲尽山翁归。归来亦自忘行迹，但觉满地红依依。馀花更惜随春去，溪上游人山下路。恋家渔父断来踪，难老刘郎记前度。花开花落春风前，我昔与翁同少年。祇今鹤去但华表，何处鸟啼悲杜鹃。游人自游春自暮，从翁问花花不语。且当向花日日醉，醉倒花前学花舞。"
"书叹七首 其七","宋末元初","戴表元","苏州米空熟，越州人不来。缓急托远婚，不如傍蒿莱。蒿莱在篱落，为我障浮埃。生女属他人，生男尚婴孩。从何得饘粥，作此聊自咍。"
"书叹七首 其六","宋末元初","戴表元","结友何用多，管鲍无三人。读书何用博，得少全其身。君有徇名子，扰扰起风尘。朝逐富儿餐，暮联豪士茵。归来反如客，鱼鸟亦相嗔。"
"书叹七首 其五","宋末元初","戴表元","数友越州居，无书已三年。台州已无数，逢人每相贤。日夜忆远友，远者隔蛮烟。风气不择州，俗情轻目前。管鲍死何处，寄酒洒其阡。"
"书叹七首 其四","宋末元初","戴表元","袁弟豁达人，陈兄静默士。平生少附丽，颇与同忧喜。迩来怪事发，谈笑不可拟。一为脱渊鱼，一为坠柯蚁。吁嗟其奈何，天运固如此。"
"书叹七首 其三","宋末元初","戴表元","英英天上星，碌碌涧中石。升沉虽不同，精爽或相激。我有知名文，四海邯郸壁。遭逢不自閟，颇为谈者惜。谈者自不知，斯人宁易得。"
"书叹七首 其二","宋末元初","戴表元","舒子高品藻，王生怪衣冠。处世那得尔，譊譊真自残。刘子最多爱，逢人倾肺肝。劝我学其道，缩身可泥蟠。胡为亦不免，念此坐长叹。"
"书叹七首 其一","宋末元初","戴表元","王生困缧绁，刘子急徵追。舒叟挈家走，几遭鞭与笞。我无三人辱，阖门但穷饥。饱死世更多，徒忧何以为。敢作小夫叹，聊为才士悲。"
"五杂俎 其一","宋末元初","戴表元","五杂俎，金花绫。往复来，官路程。不获已，始归耕。"
"五杂俎 其二","宋末元初","戴表元","五杂俎，斑斓衣。往复来，反哺儿。不获已，为人师。"
"仇山图","宋末元初","戴表元","仇山山下仇山人，白头宦学走风尘。问渠家在山何处，云气漫漫不知路。诗人作事例多痴，逢山且画且题诗。不如邻翁不识诗与画，一生耕钓仇山下。"
"以空飞本无迹韵为五诗往扣广微张公","宋末元初","戴表元","智有不近名，贤有不践迹。百年如飘风，谁作远行客。所要在持久，以道自消息。吾师岂欺我，白首方学易。"
"以羔裘如濡洵美且侯韵为八诗送夹谷子括赴明州推官 其一","宋末元初","戴表元","鉴虚磨愈明，弦柔调自直。临民要儒术，非但用三尺。君看春秋学，从士能断国。人情岂相远，赠子以不惑。"
"以羔裘如濡洵美且侯韵为八诗送夹谷子括赴明州推官 其二","宋末元初","戴表元","水耕当用牛，陆行当用马。诗书无近功，平世安可舍。吾州兵荒来，冠盖多苟且。宁无段干木，意气能少下。"
"六月十三日寿陈子徽太博十首以无官一身轻有子万事足为韵 其九","宋末元初","戴表元","炎方有朱鸟，璀璀颜色异。土人目为凤，信尔可安致。生雏固当奇，千岁会一至。纷纷鸿燕期，寂寂非我事。"
"六月十三日寿陈子徽太博十首以无官一身轻有子万事足为韵 其四","宋末元初","戴表元","流萤出草莽，空飞乱星辰。蜻蜓水虫质，一变能轻身。物情羡速化，过眼异新陈。嗟嗟白屋士，吾方保吾真。"
"六月十三日寿陈子徽太博十首以无官一身轻有子万事足为韵 其八","宋末元初","戴表元","幽虫聒午枕，掩抑声千万。风前以虚鸣，蟋蟀最多怨。我静乃得闻，一一来自献。憧憧道傍子，与尔故相远。"
"六月十三日寿陈子徽太博十首以无官一身轻有子万事足为韵 其六","宋末元初","戴表元","自古皆有隐，陶生隐于酒。炎氛四面集，一窟在北牖。世人羡桃源，桃源复何有。惟容醉乡徒，百世得相友。"
"六月十三日寿陈子徽太博十首以无官一身轻有子万事足为韵 其十","宋末元初","戴表元","朝游剡山巅，暮戏剡山足。英英丹霞洞，不受尘土辱。飞仙复何许，诸子如立鹄。酌君沧浪泉，和君紫芝曲。"
"六月十三日寿陈子徽太博十首以无官一身轻有子万事足为韵 其七","宋末元初","戴表元","永日岂无饥，盗粟非所拟。暍行岂无劳，恶木非所止。君家碧梧轩，莲荷泛芳沚。我来息凉阴，嘉宾荐君子。"
"六月十三日寿陈子徽太博十首以无官一身轻有子万事足为韵 其五","宋末元初","戴表元","当暑苦炎暍，日数秋风生。穷忧在衣褐，霜露亦可惊。徘徊念年少，岁月去已轻。岁月可奈何，学道恐无成。"
"刈园诗为竺秀才作","宋末元初","戴表元","朝从园中去，暮从园中归。园中何所有，杂草青离离。刈少犹未觉，刈多还渐稀。岂忧筐筥频，要使牛羊肥。但放刈手缓，勿伤兰与葵。葵高叶难护，兰弱根易萎。惟彼恶草种，刈尽转蕃滋。此理不可诘，此语令人思。"
"少年行赠袁养直","宋末元初","戴表元","我昔如君初冠时，见君垂角儿童嬉。君今长大一如我，但少头上斑斑丝。诵书如流日千纸，更出清言洗纨绮。明珠在侧真自失，挟册茫洋吾老矣。人言四十当著书，春风半负黄公垆。僮奴哂笑妻子骂，一字不给饥寒躯。儒学无成农已惰，履穷始悔知无奈。人生少年还易过，请君努力无如我。"
"王丞分惠碧桃树再赋奉谢","宋末元初","戴表元","水星之精天上游，春风岁岁苍龙头。偶然根叶著下土，散作人间百花树。莫疑君家此花无种生，定是天上苍龙精。白玉之趺青玉簇，开花既奇成又速。三年方骇大如林，五年已见高踰屋。我来吟作书林花，烟尘万捲重抽芽。君家原有孝义种，自来青州丞相家。为君出芝草，芝草那能千日好。为君结琥珀，琥珀恐为贪者获。不如此花混在春花丛，岁岁与君同春风。春风同赏复同吟，愿与主人同好心。更令此花分作千百本，处处种成君子林。"
"风雨行湖山村","宋末元初","戴表元","风雨湖山暮，屠村又鲍村。鸟巡渔退艇，犬认猎归门。天作蛮云暗，溪凭剡涨喧。十年灯火伴，草次共鱼餐。"
"丙午二月十五日以府檄出宿了岩","宋末元初","戴表元","衰年慕栖息，役役殊未休。天明发东郭，日晏泊西州。岂其千金躯，为此一餐谋。宿麦青已郁，稚桑黄亦稠。欣然一会意，所愧非吾丘。悔日谅不远，誓言良未酬。挥手谢还往，伊嚘自伊嚘。"
"丙午清明日青塘道中","宋末元初","戴表元","三里五里沙路平，一番两番溪雨声。无奈春风动人处，紫荆青李满林生。"
"东门行二首 其一","宋末元初","戴表元","春风颠狂卷地起，吹动江城寒劫灰。江城千家丹碧窟，过眼不复馀楼台。九辀烛龙竟为尔，六尺海鸱安在哉。平原无人金谷散，惆怅东门归去来。"
"东门行二首 其二","宋末元初","戴表元","松枝可餐不可久，蕨萁可舂难入手。书生身业值无年，翰墨千囷不充口。烟州何客钓寒鱼，江郭谁门倚残柳。琴台歌管无处寻，惆怅东风几回首。"
"东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈 其一","宋末元初","戴表元","长岁狎纷諠，新庐稍疏静。虚名亦相累，簪佩来整整。青天戍楼柳，白日仙林杏。散书一长谣，消此清夏永。"
"东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈 其四","宋末元初","戴表元","人胆小于壶，揣想无限极。及其遂所愿，不过一消息。金华文物府，前哲馀楷则。千年万年名，岂使夸者得。"
"东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈 其二","宋末元初","戴表元","营营寄巢蜂，白昼争空花。跋跋缘壁虫，喧飞乱如麻。譬如恶俗士，便不挥鞭挝。桐君何处来，隔壁闻瓠巴。"
"东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈 其六","宋末元初","戴表元","德孤谁愿高，气寒谁愿清。斯文邹鲁来，壈坎劳其生。岂无性命忧，艰难愈同情。如何及门士，亦作胡越声。"
"东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈 其七","宋末元初","戴表元","永康经济学，近古将无同。甥孙世其业，汗马收全功。我欲揽遗迹，双眸冰镜空。君亦跨黄鹄，吹箫白云中。"
"东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈 其三","宋末元初","戴表元","旧文空中云，零落迹易消。新交江上流，来去同奔潮。蔼蔼玄英孙，望之十舍遥。愿尔多黍稌，相投共箪瓢。"
"东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈 其五","宋末元初","戴表元","作诗如挽船，学力乃篙橹。向来牛耳盟，诸老肯多许。玄晖云树荒，仲宣江海阻。之子归未归，相思慰风雨。"
"古诗十五韵送胡天放西游","宋末元初","戴表元","有铁莫妄镕，镕作侠士椎。有帛莫妄缝，缝作山人衣。君看天放翁，气貌绝清羸。濩落七尺身，仁义充肤肌。无家救人穷，无田恤人饥。江湖三十秋，白头转岖崎。馀情尚洒洒，不吐酸寒辞。事慕古豪杰，诸儿那得知。或云有仙骨，深中愈难窥。趫腾华佗戏，偃蹇梁鸿噫。世态贵反覆，口语澜翻飞。夫子顾之笑，百触不发机。宁当待沟壑，西山古谁悲。佩君珊瑚钩，酌以玻璃卮。相知岂云无，去去勿复疑。"
"归自西关有作简余率公钞使","宋末元初","戴表元","白发微官小祝同，也随年少踏春风。乡心几夜马生角，世味一时龟脱筒。红旆戍楼花整整，绿莎溪路水茸茸。归来健羡余公子，卷帙如山一览空。"
"戊子清明前陪王丞度新岭","宋末元初","戴表元","一百五日熟食节，七十一曲下山坡。寒暄相逢旧人少，风雨欲尽新林多。青岩不辞挂春霭，白鸟何处生沧波。途泥同兴不同调，我懒且休君更歌。"
"正仲复有倒和春愁曲之作依次奉答","宋末元初","戴表元","渐老之日来垂垂，已去之日不可追。伤春畏老两作恶，世事尝与愁人随。忽得君家遣愁具，行歌日日春溪路。不知愁绪逐诗来，更惜芳颜被春误。王孙草暗谁重游，曲江痛哭穷参谋。燕骑琵琶渭城酒，居人不觉行人愁。行人欲归痿念起，白发逢春心未死。水流花落无处寻，燕去鸿来何日已。溪村此日更萧然，强笑为君呼酒船。黄鸡唤日不待晓，蟠桃一熟三千年。草间管乐真浪语，鸟雀应门蓬柱宇。祗馀平世畎亩心，夜半吴吟泣风雨。高人与虎能同居，壮士断蛇应不殊。年高渐欲置忧患，每赖君语相调娱。昔日刘郎悲放逐，看花惆怅春无绿。何如今日春愁曲，烂醉徉狂白云谷。"
"石湖范至能尝作姑恶词以为妇怨非天下之为妇者所愿闻故作续姑恶词以广之","宋末元初","戴表元","姑恶姑不恶，人言姑恶人岂知，为姑作妇百不辞。妇在姑尚可，妇死姑方悲。恐伤姑意不敢违，化作异物鸣无时。姑不恶，姑不恶，怨姑还当被姑责。但愿生身复作妇，死别不如生见乐。"
"饥旱","宋末元初","戴表元","旱风烁我肤，饥火煎我肠。春夏犹自可，入秋始难当。簪珥陡顿尽，衾裯纤细将。夺从女奴手，并入米客囊。但冀喘息延，敢忧生理妨。山州古硗瘠，岁计仰苏杭。发地流玉粒，浮天驾牙樯。如何水后郡，翻籴浙东粮。行路急促促，人情沸皇皇。焦枯望一雨，禬祷愿千方。云气亦偃蹇，魃妖转炎扬。浮生想有属，沈忧聊暂忘。"
"交秋不雨","宋末元初","戴表元","淤水飞成雨，焦田灌作秋。江潮双趼底，伏腊两肩头。虾螺知何罪，蛟龙自不忧。吴儿有高廪，正荡采菱舟。"
"夷齐","宋末元初","戴表元","夷齐弃封国，虞芮让閒田。如何后世士，尺寸事争喧。邻居有愧耻，况复兄弟间。掩卷三叹息，古风何时还。"
"孙使君飞蓬亭","宋末元初","戴表元","江南泽国多烟水，年少轻身作游子。适来衰懒畏奔驰，忽见飞蓬平地起。飞蓬主人人中仙，曾乘千斛凌风船。船头画鼓催行酒，船尾红妆歌采莲。收篙卷纶今尚乐，却悔从前风浪恶。青云裘褐一鸥身，白发山林五湖客。我来花雾红霏霏，此蓬如山何处飞。但当共坐索酩酊，溪塘过雨春鱼肥。君不见鸱夷名成沧海去，富贵畏人如脱兔。又不见羊裘钓客桐江上，一出张皇动星象。何如飞蓬主人亭上饮，醒与客论酣即寝。寝酣忽作江湖梦，风雨漂摇蓬不动。"
"岁晚次韵答李在明","宋末元初","戴表元","墨乡守墨不作恶，岁晚左就醉乡公。何人吾伊惊夜半，大雪北窗歌国风。"
"朱使君家诸郎将别十一韵","宋末元初","戴表元","东南典藩材，朱户贤第一。天生好儿郎，玉笋森六七。俱能弄文翰，那教踰户室。伯也秀英英，珊瑚映初日。翁仲最似古，鼎鼐熊彪质。叔季相和鸣，笙入钟磬出。人言有阴德，我爱少权术。公退亦见容，老衰时自失。官期忽在眼，别语常促膝。江湖芥舟小，岁月翎箭疾。善保清明心，临岐莫轻怵。"
"次和焦治中云洞纪游十四韵","宋末元初","戴表元","是身虚空中，如云本无有。游行又其寄，纵乐安得久。嵌岩大磈质，镵削奇鬼手。栋宇起何年，名称出谁口。忆昔扳藤蔓，淩空讶鸡狗。疏疏石生窾，剡剡室悬斗。乘峻开栈梯，缘明挂窗牖。岂无题壁堂，多逢斫畬叟。贤侯韦平家，雅韵王谢友。骊珠百四十，模写已八九。坐我南楼床，浇我北海酒。人生主客意，如此岂云偶。风花命浮沉，木雁天可否。悠然付一嘘，山灵倘回首。"
"次韵如晦木犀因寄其从父性之老同舍","宋末元初","戴表元","诗力如弓不易张，烦襟且觉对花凉。玲珑南雪晴秋树，淅窣西风夜月香。消得玉人歌古淡，许谁金屋斗清狂。风流更忆同袍老，一坞閒云傍水乡。"
"次韵和郭祐之双桔堂赵母寿诗","宋末元初","戴表元","严亲不待高官秩，一刻欢娱胜千日。赵郎宦薄母八旬，自采芳甘充俎实。堂前酣酣双桔红，童儿见客笑满容。有田得耕我亦去，绣衣御史语生风。"
"次韵答二袁","宋末元初","戴表元","相逢何草草，不念别日长。别我我在山，别君海茫茫。慰别有难易，我老不易忘。今此春云篇，来别已悲伤。春云虽多态，与世无炎凉。朝出山路白，暮归海天黄。人生不免别，与君非异乡。我诗不如云，春云解飞翔。"
"次韵答朱侯招游海山","宋末元初","戴表元","江南春草黄，江北秋雁飞。穷居念还往，故物悉已非。我有青云交，山林可同归。十年学抚琴，对客辄累欷。岂不愿和悦，调苦心易为。青天无古今，白日相因依。向来炎炎人，所得一何微。成者化埃尘，不成翻祸机。玉美受雕镌，马良遭绊鞿。所以旷达士，但贵知我希。请休接舆歌，且急梁鸿噫。名微少士责，身閒免官讥。宁无一日力，相寻尽崎岖。霜鱼碧玉鲙，水菊黄金辉。君歌我按筑，我舞君揽衣。此日为君欢，醉游敞船扉。"
"次韵答盐官傅秀才","宋末元初","戴表元","欲有险于阱，千金身陡沉。争名急饥渴，对面九关深。谁知海城畔，山水发清音。蟾蜍泄喜愠，籧篨阅晴阴。意到得所指，不作寒鸢吟。斯人定不恶，我辈许同襟。去去复去去，白鸥未遐心。"
"江行杂书","宋末元初","戴表元","荒城日暮秋江长，䆉稏野熟秋风香。青天茫茫不知处，扁舟卧入菰蒲乡。波深浪静鱼鸭乐，遥林堕影同飞扬。平生见画无此本，便欲默写悬高堂。须臾雷雨涨深墨，渔户悉闭收牛羊。篙人软语似怜我，拗蓬盖头编蒿床。此时残怒尚什七，潇洒幸为清蚊虻。无人静觉物性出，蚯蚓草虫歌晚凉。铜山乳窦青最远，羞缩不似来时妆。但馀田鸟如匹练，双双飞点暗烟黄。山川一日几变态，人事百年安可常。停舟起问鱼酒户，此地几年成战场。虹梁羽化新起废，白骨无数埋前冈。惆怅令人百忧起，饮客正酣歌发狂。坐中悲乐谁竟是，归来玉兔摇沧浪。"
"老树","宋末元初","戴表元","老树老且枯，数柯枝缀之。虫来食其叶，藤来缠其皮。幸然根本坚，未至甚离披。风霜既无损，雨露犹见私。如何乌鸟辈，同巢自倾危。斗击翼似斧，啄伤嘴如锥。树色岁时减，树力日夜衰。回头试一顾，但可相扶持。"
"自信上归游石门访故人毛仪卿镇卿兄弟作长句赠之","宋末元初","戴表元","山开未开白云梯，人行不行青麦溪。五年清梦隔蚁穴，千里飞尘深马蹄。重来交游亦笑乐，但觉几杖烦提携。门閒霜叶无数积，风定水禽时一啼。药草春暄夜更长，木兰花下听天鸡。"
"行妇怨次李编校韵","宋末元初","戴表元","赤城岩邑今穷边，路傍死者相枕眠。惟馀妇女收不杀，马上娉婷多少年。蓬头垢面谁氏子，放声独哭哀闻天。传闻门阀甚辉赫，谁家避匿山南巅。苍黄失身遭恶辱，鸟畜羊縻驱入燕。平居邻墙不识面，岂料万里从征鞭。酸风吹蒿白日短，天地阔远谁当怜。君不见居延塞下明妃曲，惆怅令人三过读。又不见蔡琰十八胡笳词，惭貌千年有馀戮。偷生何必妇人身，男儿无成同碌碌。"
"观村中祷雨三首 其三","宋末元初","戴表元","西村送龙归，东村请龙出。西村雨绵绵，东村犹出日。共称西人良，或是穷可恤。谁知所雨粟，尽入东村室。儒生无爱憎，但喜蔬蓏实。通年一饱厨，犹在兔园帙。"
"观村中祷雨三首 其二","宋末元初","戴表元","昨日苗穗赤，今朝洒然青。颇知穷旅人，百金换颜形。念尔虽微根，同禀造化灵。自古有枯旱，人类几千龄。恐是自生化，难皆问苍冥。野草人不怜，何独不凋零。"
"观村中祷雨三首 其一","宋末元初","戴表元","十里不同云，五里不同雨。天公白茫茫，乃尔多肺腑。人言蛟龙神，象类可以取。蛇虫当此时，行路谁敢侮。飞腾信有术，忍待号者苦。咄哉神禹功，浩荡流万古。"
"达观亭歌为建康徐氏作","宋末元初","戴表元","天风飒爽岩曦开，云溪萦环芳树来。林栖岛处眼未识，何人择胜诛荒莱。仙迹著人清辟易，徐郎襟怀赵郎笔。经营须通山鬼意，开凿曾烦祖龙力。高亭一区尤绝尘，沧浪捧足芙蓉云。凭危醉歌敞花气，九衢尘土何纷纷。客来问名名达观，对此心情转萧散。想见千秋争战场，只把云霞眼中换。浮名绊人兹可怜，飞鸦落日钓窗前。何时真脱尘缨去，我自网鱼君刺船。"
"过清凉寺王参预墓下","宋末元初","戴表元","江左风流廊庙人，荒境抛与梵宫邻。多年羊虎犹眠石，败壁貂蝉祇贮尘。万古云山同白骨，一庭花木目青春。永思陵下犹凄切，废屋酸风吹野薪。"
"伯收东冈麦","宋末元初","戴表元","伯收东冈麦，仲移西塍秧。四季各有役，糊口走皇皇。岂不惜冠履，兼尝业缣缃。怜尔衣食微，及兹筋力强。古来经术士，什九起耕桑。穷通自天命，谨勿事胥商。"
"余居之西偏有小室名啬庵诗以识之","宋末元初","戴表元","啬语养气海，啬食养脾土。啬虑养心神，啬劳养筋膂。衰年百事袪，寄息此环堵。危如突围将，钝似滞风贾。颠仆冀赊延，空羸待偿补。夸虚道蟊贼，逞获命斤斧。收君詅痴符，佩我养生主。"
"余既题畬斋有闻纸田之说而笑者复作长篇","宋末元初","戴表元","学农无年尤可待，学儒无成祇益馁。羡君终岁作书痴，聚室嗷嗷穷不悔。客来问计何所出，一饱自悬饘粥外。平生据案畎亩心，汗简为犁笔为耒。檗芽百氏草避耨，膏泽群经泉赴浍。日高洛诵乌鸟悦，夜半吴吟风雨会。世间粱谷何足道，开卷穰穰心欲醉。旅熏辟蠹防雀鼠，更缮巾箱筑仓廥。古言乐岁生礼义，先见儒门消鄙悖。租符且免里正索，子本时容书客侩。东邻有田多牛翁，日执牙筹亲细碎。囷粮竟作谁腹饱，骑吏惊惶汗流背。此时畬斋谈无事，峨冠正与周孔对。礼义适口即为味，牛心菊苗皆可脍。我诗君意两自知，且勿譊譊语儿辈。"
"余博士家猫相乳歌","宋末元初","戴表元","上饶余宗钟鼎家，孙枝十世犹清华。南昌博士最贤者，膝下烨烨开绯牙。我行其庭值供顿，食指半千声不哗。女帨男鞶况修谨，冠立童趋知等差。江南族聚盛亦有，如此礼法嘻可嘉。长公公退忽语我，瑞猫之篇题满车。二雌同时各生子，一雌病僵如卧瓜。一雌端来代其乳，顾睨恳恻呼嘤哑。子众身疲乳亦竭，病母起将新乳加。天寒绣褥更枕藉，日暖花砖群戏拿。我怜二猫有至性，欲脱毛尾升笄珈。北平将门粱肉窟，此事尚得昌黎誇。公家儒化郁积久，义感宜可驯豚猳。愿公尽力持阃范，弥补始终无阙瑕。不见古来歌舞地，祇馀猿鹤与虫沙。"
"君莫誇少年一首赠余光远","宋末元初","戴表元","君莫誇少年，与我惫者疏。我亦尝少年，少年君不如。谈谐今已忘，犹有少年馀。东南山水国，早得飞长裾。春园虎丘树，夏槛玉泉鱼。吴妍与楚艳，过眼日千车。当此秋风凄，游子易欷歔。我时未更事，意气益发舒。出门有佳侣，遇胜不得虚。惟忧日晷短，当去亦踌躇。官曹人所厌，高士不肯居。平生纵观处，最在客南徐。姻党四面集，綵衣拥安舆。停觥待淮蟹，醇甘逮僮胥。道路无此愿，此愿胜乡闾。自从秣陵归，郁郁不再摅。三间风雨屋，僻其荒林墟。非君好事者，谁能至吾庐。今来建溪上，逢君屡相于。行藏且勿问，人世有乘除。旧狂我已悔，新锐君当袪。男儿不用世，资身在犁锄。临风赠君别，劝君惜居诸。劝君重桑梓，劝君重名誉。岁晚未相忘，频寄山中书。"
"听琴行赠沈秀才","宋末元初","戴表元","君不见江南琴师海与聪，谁与传者梦溪公。又不见醉翁诗中沈夫子，听水作琴琴谱起。祇今人间何处无琴师，问渠端由渠未知。钱塘东风万人里，沈家还见奇男儿。沈家家住鸳湖曲，夜理渔丝朝采菊。菊苦难餐鱼又寒，弹出歌声寄凄独。近来携琴东海行，清音应滑如流莺。湖园日暖百花叹，弹彻满树春风生。我不识琴识琴理，为君悲酸为君喜。相逢正值酒钱空，徉狂攘臂红尘市。琵琶阮咸休羡渠，相知岂须频曳裾。醉毛死久髯徐去，洗手空山修乐书。"
"吴姬曲五首 其五","宋末元初","戴表元","吴姬归，潮光烛影红辉辉。中心有语不敢吐，安得作月生汝衣。明朝花下更须醉，放取后园莺燕飞。"
"吴姬曲五首 其四","宋末元初","戴表元","吴姬醉，浓花烂蕊春憔悴。当筵赌令讳空拳，忘却拈三并数四。坐中痴客尽偷看，翠亸云翘攲不坠。"
"吴姬曲五首 其三","宋末元初","戴表元","吴姬舞，朝看成云暮看雨。偶然欲笑一回眸，锦段金钱落如土。谁家学取野鸳鸯，终日痴迷弄沙浦。"
"吴姬曲五首 其二","宋末元初","戴表元","吴姬歌，歌声宛宛歌情多。当尊一阕且呼酒，酒遍馀声无奈何。春风颠狂亦如我，坐见花外摇湖波。"
"吴姬曲五首 其一","宋末元初","戴表元","吴姬来，吴船荡漾湖花开。隔堤迎笑欲飞举，不用少年多桨催。问君青春得几许，看取架上红玫瑰。"
"寿陈贵白","宋末元初","戴表元","祝君以陆地千蹄牛，君言不如扁舟江海狎浮鸥。祝君以通侯尺二组，君言不如草屋三间卧风雨。富贵何人不解颐，君视二物如儿嬉。我今赠君亦无物，但有聱牙佶倔村田诗。我歌诗，君进酒，客主欢哗起相寿。寻常此日费千金，京洛奔驰今白首。江风飒飒吹黄尘，对面楼台不见人。与君漂泊为何事，一笑幸是山林身。寡语薄味，足以养气。少求简出，足以养体。奇章钟乳本斧斤，胡广菊潭堪唾涕。君不见南方屃赑五色龟，穷年引息不嫌饥。又不见曲辕拥肿百围木，匠石捐弃反为福。蜗封蚁壤何足论，归来未废蓬蒿园。我更搜诗君酿酒，通家德公有贤妇。"
"张道士求桤林诗","宋末元初","戴表元","地移淮橘多成枳，人说江梅竟是楠。蜀木似桤成底用，盛时名字落江南。"
"杖锡虎","宋末元初","戴表元","杖锡山中深，与世绝往还。从来称是仙圣窟，虎暴不得奸其间。今年山神大失职，虎来山前搏人食。传闻此义我亦怪，历问更为居者惜。杖锡山中民，犷健疏农耕。老稚为樵壮为猎，朝朝暮暮山中行。山獐野雉收当粮，天寒果熟霜狸香。腰弓度垄矢插房，黄茅覆溪机半张。鸟啼犬奔风箭急，机鸣未发且前立。平生闻虎不识面，颠倒穷途忽相及。惊呼顿迅声渐微，妻儿骇呀不即归。循踪走至设机处，但有血渍斓斑衣。呜呼哀哉乎，此民良足悲。呜呼嗟哉乎，此事不足疑。吾闻以毒殃物者，物亦以毒殃其身，我不敢以尔为仁。以饵钩物者，物亦钩尔以为饵，我不敢以尔为智。杖锡山，山绝深，无虎不必古，有虎不必今。天生此物居山林，有虎无虎视尔心。但令尔心无干戈，虎居深山奈尔何。"
"赤泥岭行","宋末元初","戴表元","种桑三年寒得衣，养犊作牛堪挽犁。生男祇解恋乡土，五日溪船催父归。行前仓庚后杜宇，去家渐近闻剡语。恨身不作田舍儿，骑竹抟沙绕墙户。人生衣饭取裁足，阿奴碌碌犹类福。献书觅举真下策，年少奔驰头已白。君不见燕山万里客更难，赤泥岭上春风寒。"
"辛卯除夜","宋末元初","戴表元","腊月今年只今夕，春风明日是明年。狂歌把酒屠苏地，醉眼看梅雾淞天。碧玉千壶喧坐次，红牙六博斗飞钱。头颅雪白心情在，听说承平一惘然。"
"邻友陈养直请赋山心楼","宋末元初","戴表元","诸峰何盘盘，四起如帷墙。试问客主谁，兹楼山中央。面势既环合，结构欲飞翔。我来名山心，一笑借胡床。左手南风弦，右手北斗浆。山灵亦我笑，夜梦车两厢。一坐三十秋，林篁郁相望。花鸟天语默，烟云野行藏。开通勿障蔽，百世敢遗忘。"
"邻峰","宋末元初","戴表元","霜严火炬青，月澹两峰白。堂堂夜行谁，邻峰贩醝客。贩醝事且止，归农收又薄。技击习鞭挝，鲜肥愤烹炙。外虽刑宪拘，内实饥困迫。鹿穷有狂奔，虎毙犹恐掷。如何陇上豪，坐作沟中瘠。世无卓鲁化，名在蹠蹻籍。感叹重徊徨，羁危转惊赤。"
"陆君采都目入闽","宋末元初","戴表元","趋闽渐近解闽吟，公子来时夏欲深。捲地翠棚榕树驿，漫天红锦荔枝林。官庖隽永多珍脍，野语啁嘲有怪禽。风物自佳难逗遛，浙江归棹待相寻。"
"陈茂阳书监赴史氏塾","宋末元初","戴表元","青天碎浮云，飘落随长风。当年江海心，聚散岂谓同。我发春霰白，君颜秋树红。各将飞腾具，坐受穷困攻。怀书更何罪，暴客岁不容。数夕稍振发，共语凉天中。天明换颜色，囊瓢赴群童。此事本下策，改道无所从。犹胜古侠士，侩牛市廧东。"
"陈晦父赴铨十三韵","宋末元初","戴表元","古人取远士，得一以为豪。江左贡千百，选抡今始劳。占对混童厮，趋跄偕吏曹。以兹寓绳准，弃髓索皮毛。遂乃考卷业，成文喧诵号。其次严保举，虚牍相笼叨。富儒坐可得，贫儒走滔滔。有司见其然，厌贱如蓬蒿。谁知真儒者，百黜宁不遭。陈生青紫门，佐书越江皋。秩满在选中，家寒无所操。虞翻显凭易，买臣进缘骚。吴士例则然，且毋衒名高。"
"单漕贡君范挽诗","宋末元初","戴表元","竟抱遗经死，斯人亦可哀。传家一夔足，涉世万牛回。白屋身空脱，青山手自开。樵苏且莫近，玉树炯泉台。"
"周东乡载酒冰溪上因游岳祠醉作","宋末元初","戴表元","葫芦城下草平沙，狼牙峰前溪吐花。晴日路尘清野马，空林人语乱神鸦。馋思火瓮生烧笋，渴爱山炉熟煮茶。投老远游何所惜，为君欢坐岸乌纱。"
"和陶乞食","宋末元初","戴表元","今朝胡不乐，取书一哦之。饥穷古不免，陶生良有辞。骨肉同天伦，僮仆缘食来。如何长年中，万事付酒杯。脱身得一饱，激烈陈歌诗。不如鲁侯仁，借贷英雄材。嗟余亦有作，欲向谁同贻。"
"夜寒行","宋末元初","戴表元","昨日天寒不成醉，今日天寒不成寐。醉迟得酒可强欢，寐少愁多频发喟。紫竿苇炬闹荒城，役夫遥作鹳鸭鸣。拥衾高枕未云苦，熟听但觉令人惊。乌孙黄鹄飞不返，辽城白骨填未满。朔风萧萧吹成旗，居人何如去人远。丈夫无成霜满须，沙场万里星河疏。南墙诗翁穷据炉，北窗少年犹读书。"
"建溪精舍得本字","宋末元初","戴表元","四山翛翛风日暖，白发看花惜春晚。当时衰草牧羊坡，今日池台红雾满。最怜幽篁手所植，儿戏成业亦千本。旧游聚散万事拙，客梦悲欢百年短。荒凉处处经战马，寒食家家浇祭碗。隃知地下不识醉，祇合生前寻酒伴。苍苔白石堪枕籍，野鸟清溪自弦管。同游飘扬正捷步，老我摧颓甘负眼。风床溽暑新候浊，江树飞云故人远。出城少事幸纵恣，赌令争欢君莫懒。"
"招子昂饮歌","宋末元初","戴表元","与君相逢难草草，与君相逢苦不早。人生何处小泥涂，此日飘零武林道。武林城中马如云，闭屋狂歌人不闻。狂歌自笑君亦笑，依然狂绝不如君。君歌岂是真狂者，青衫少日春潇洒。至今俊笔五花纹，最惜青眸十步下。虚名何用等灰尘，不如世上蓬蒿人。黄金偏趋不贫室，白发难老无愁身。风雨无情亦如此，凄凄但聒穷人耳。不见朱楼高到天，凤箫龙管连朝起。连朝笙管可奈何，我歌且止须君歌。青天白雪望不极，坐见绿水生层波。我生胡为被狂恼，江头鱼肥新酒好。从今作乐拚醉倒，与君相逢难草草。"
"林村寒食","宋末元初","戴表元","出门杨柳碧依依，木笔花开客未归。市远无饧供熟食，村深有纻试生衣。寒沙犬逐游鞍吠，落日鸦衔祭肉飞。闻说旧时春赛罢，家家鼓笛醉成围。"
"林贵父投老谒铨有赠","宋末元初","戴表元","天寒道路长，行子难为容。况复迫衰暮，视近步憧憧。干世悔古学，费时惭惰农。谁知冻雪巷，忽视戟髯翁。袖有排闼书，谈如发硎锋。听之不能竭，浩气生奇胸。从来庠序师，专以处龙钟。才高得教诱，禄休尚遭逢。此职今不少，有求岂难从。去去善自爱，春禽语晴墉。"
"织锦回文","宋末元初","戴表元","君不见秦州城中双蒂花，春风吹散著流沙。流沙千萦复万转，织入綵机歌不断。歌不断，可奈何，人生富贵忧患多。不如穷山馌田妇，白头不识迁移苦。"
"范文正公黄素小楷昌黎伯夷颂盖宋皇祐三年十一月在青社所书以遗京西转运使苏公舜元者也后二百四十年大兴李侯戡得此本于燕及南来守吴乃文正公乡里即访公子孙以畀之范氏喜而索诗为赠","宋末元初","戴表元","有耳不听《下里巴人》，有手不写《剧秦美新》。天生灵物寄我体，可惜秽弃同埃尘。清风百世希文老，一字流传今是宝。谁知堂堂伯夷颂，曾借春晖发枯槁。韩子也复英雄姿，冰寒斗峻馀文辞。吹嘘自起北海隐，脍炙聊慰西山饥。天荒地老精灵在，处处江湖红散彩。青离孔氏忽自归，今遇龚侯如有待。世情爱古兼爱奇，书奴满眼非吾师。请君焚香盥手拜此帖，归洗人间儿女痴。"
"采藤行","宋末元初","戴表元","君不见四明山下寒无粮，九月种麦五月尝。一春辛苦无别业，日日采藤行远冈。山深无虎行不畏，老少分山若相避。忽然遇藤随意斫，手触藤花落如猬。藤多力困一颦呻，对面闻声不见人。日昃将来各休息，妻儿懒拂灶中尘。须臾叩门来海贾，大藤换粮论斛数。小藤输市亦值钱，籴得官粳甜胜乳。明朝满意作晨炊，饱饭入山须晚归。南村种麦空早熟，逐日扃门忍饥哭。"
"雨中过泉教张子开 其一","宋末元初","戴表元","平生剡梦十八九，短策还经静者居。一曲好溪山起处，数声疏雨雪初来。"
"俞光远父子归马岙兼托问讯故旧","宋末元初","戴表元","君不见深山野马生龙驹，又不见荒林老鹰鸠作雏。男儿似种世所少，俞郎三世成清儒。祇今道路满尘土，大袖已觉妨奔趋。提携逐食何足羡，羡子有策宁亲躯。蠲符昼行鸡犬静，餐钱下岁鲑鱼须。机神有馀自静重，蔚蔚老气生眉须。高堂百客森冠裾，四座指点看明珠。谁能对此心不动，归来转觉群儿愚。峡南云深山气冷，今岁亦闻愁旱枯。但怜四壁愈憔悴，傍人解笑吾人迂。书来隔宿发梦寐，便买舴艋随僮奴。山篱语喧听楖栗，晚阁妆罢悬蜘蛛。暂违相见喜定剧，胜似朝夕趋庭隅。因子此去传区区，先从贤翁到吾徒。刘郎癯绝今更癯，香岩老人安稳无。"
"信府同知黄侯名其读书之室曰广居","宋末元初","戴表元","隘夫护藩畛，得少便有馀。达士心旷然，清明如太虚。海岳陈鼎俎，羲驾走轩车。唯诺无不行，尚怀豚与鱼。嗟兹山城氓，憎长逮其胥。好语朝索茅，怒攻昼攘裾。侯来未数月，眉头笑舒舒。退食扫一室，焚香展群书。举头窗楹间，有榜揭广居。力行守仁义，邹公不欺余。"
"南山下行","宋末元初","戴表元","南山高，北山高，行人山下闻叫号。旁山死者何姓氏，累累骸骨横林皋。鸟喧犬噪沙草白，酸风十里吹腥臊。中有一人称甲族，蔽膝尚著长孺袍。不知婴触为何罪，但惜贵贱同所遭。妻求抱尸诸子哭，魂气灭没埋蓬蒿。人言杀身由货宝，山村岂得皆权豪。一言不酬兵在颈，性命转眼轻鸿毛。龙争虎斗尚未决，六合一阱何所逃。振衣坐石望太白，寒林夜籁声溞溞。"
"南岩留宿分韵落字","宋末元初","戴表元","游观值暄秋，饮狎得嘉客。嵌岩复在眼，徘徊忘还郭。款款坐向疲，喧喧笑多谑。短檐近见出，窦乳时闻落。防闇燎蒸薪，惊虚摇鼓铎。僮憨榻露处，僧驯茗频瀹。竟隐谅未能，羡彼高栖雀。"
"春日城南闻禽鸟声喧甚为赋二十二韵","宋末元初","戴表元","今日春气至，新禽各啁嘲。岂无好唇舌，入耳何怓怓。雊鹆最多端，能以巧自殽。黄头亦翾给，微吭和且调。无计颇滑熟，乌鸦与鹪鹩。自馀不知名，喧呼杂竽箫。黑衣猥雄黠，昼动固非枭。均为乐其性，幸此风日朝。城南六七曲，荒园绕榛茅。我来感物变，何异在山郊。惟闻黄鹂至，不闻叫交交。当由恋幽谷，畏寒还避嚣。群英盖壤内，小大一逍遥。得气不足悦，触情遂相辽。乘墉少年儿，挟弹欲见邀。所规不满掬，翻令污厨庖。鹰鹘势险薄，爪长尤善捎。同群自戕击，此祸极无聊。深藏务远晦，尚惧形色招。危机布平陆，况乃纵轻僄。悲怜复譬释，当鸣讵为妖。但怀道傍树，信美非其巢。"
"春愁曲次刘正仲韵","宋末元初","戴表元","山翁隐居雁苍谷，春树年年为翁绿。耕休坐树作劳歌，山光水影相徵逐。歌成无人祗自娱，行人颇怪歌声殊。循踪历历见井舍，恐是避秦来此居。花烟溟濛乱晴雨，山前仓庚后杜宇。客来不喜亦不惊，但道寒暄无俗语。山中今岁是何年，黄旗徵树装楼船。浅村已尽到深谷，逢人未说先凄然。忧来宛转歌不已，我树非材端后死。五陵当日蓊如云，如今何处悲风起。山南老农亦不忧，机浅不为妻子谋。日高饭饱牛背坐，日晚放牛溪上游。人生逐名被名误，十年车马长安路。长安路绝云雾昏，归来弃笔寻农具。旧游年少难与随，梦境一笑难重追。惟有剡源穷掌固，相思望断西天垂。"
"春溪恶寄孙常川","宋末元初","戴表元","春溪恶，日日春风吹过客。千车万辙不相嫌，一客歌来吹倒却。旁人借问客为谁，咸淳朝士今布衣，声名欲隐人自知。君不闻孙兴公，逃乱走入黎州峰。子孙百世居峰下，往往翰墨馀仙风。鹑衣藿食何足耻，头白河清吾亦俟。向来南面五马车，只饮西山一盂水。青牛处处迷行踪，白鹤归来馀故宫。道逢樵客知去远，迟君不来三日晚。溪水犹能作吴语，似续君家遂初赋。"
"昨日行","宋末元初","戴表元","种树莫种垂杨枝，结交莫结轻薄儿。杨枝不耐秋风吹，薄交易结还易离。君不见昨日书来两相忆，今日相逢不相识。不如杨柳犹可久，一度春风一回首。"
"相逢行赠文伯纯同年","宋末元初","戴表元","昔日相逢面如雪，今日相逢面如铁。人生年少得几时，动作风尘十年别。十年别久未为恶，频见亦无年少乐。寒栖夜雨金琐梦，故园春风白袍客。雕鞍骏马纷纷来，西城乱花春渐开。与君追逐觉老丑，一笑且醉高阳杯。相逢得醉今日好，醉眼相思还易老。只图留君日日醉，醉里忘却江南道。"
"看花曲","宋末元初","戴表元","种花郎君爱花好，看花儿女笑花老。墙东花开闹喧喧，马蹄蹴醉墙西草。游人贱草只看花，明日重来还可嗟。但见萋迷青覆地，千红万紫成泥沙。君不闻明妃当年辞汉宫，黄云塞下白杨风。一朝边亭静烽火，诏书自议麒麟功。又不闻马嵬山前玉环血，岁岁春风吹不灭。词人正赏浯溪碑，千秋妖恨无人说。红颜误人何足怜，花开花谢春风前。犹胜凄凉后庭树，离歌未断江南暮。"
"秋虫叹","宋末元初","戴表元","夏虫声渐微，秋虫声渐繁。微物何所知，时至不得閒。嗟我镜中发，亦复就凋残。凄然杂忧患，霜风埽茅菅。反不如彼虫，自得草莽间。所以达生士，逃名在空山。客居虽云乐，不如早知还。"
"赵孟?修职挽诗","宋末元初","戴表元","辨得从容死，知渠磊落人。风云数世泽，玉雪百年身。谱牒图经旧，园林墓道新。不知沧海上，更费几沾巾。"
"送乡友林耕道往信州因寄李明通","宋末元初","戴表元","卢公全盛时，桃李何纷纷。冠盖蔽白日，谈笑起青云。林翁我乡曲，同业又同门。如何三十年，白头始相闻。全家作楚鬼，只影穷江源。起手问曲折，口涩不肯言。宁非衣食牵，犹赖齿颊存。叹此皆有数，吾书已云云。下尽浮世尘，上通先天根。事来即顺受，不得劳悲欣。我老耕破砚，百钱混人群。听之如饮醇，油油至微醺。所恨各有役，东帆复西辕。平生李元礼，归为致寒暄。"
"送乡同舍黄君赏谒陈提学","宋末元初","戴表元","六馆赋声在，五陵游伴稀。如何趋仕版，犹自著儒衣。春晚莺羞语，城寒花慢飞。江湖陈仲举，相见肯空归。"
"送叶伯几赴奉化录","宋末元初","戴表元","君不见东海狞龙子，学飞便逐风云起。又不见西域豪马驹，堕地一日能驰驱。叶家翁季亦如此，一经接武成师儒。毛锥如风腹如笥，快书疾读三千字。颇闻曾下仲举榻，不为频通祢衡刺。台书翩翩江上来，吾州自古多贤才。裹琴携砚速相就，为子归扫山中莱。"
"送陈养晦赴松阳校官","宋末元初","戴表元","书生不用世，什九隐儒官。抱璞岂不佳，居贫良独难。陈子剡中秀，盛年早弹冠。尝搴丹丘云，亦窥沧海澜。仙真愿喜笑，鱼龙从盘桓。天风一吹激，却步赤松关。谅子太宇定，悠然置悲欢。但令怀居辈，极目劳追扳。"
"送陈养晦谒阆风舒先生四首 其三","宋末元初","戴表元","大冠襜袂走纷纷，对面可容三斗尘。便令眼识天下士，此子已胜寻常人。"
"送陈养晦谒阆风舒先生四首 其二","宋末元初","戴表元","大篇无法须自悟，小语有益最难寻。祇今人嫌此老谑，后来追忆直千金。"
"送陈养晦谒阆风舒先生四首 其一","宋末元初","戴表元","嚼雪餐冰二十年，空山日月自风烟。从君识尽搜诗法，不透芗岩不是仙。"
"送袁季源之婺州因简范经历","宋末元初","戴表元","为山不愿高，为水不愿深。水深蛟龙集，山高虎豹蹲。我有避人法，终日衣冠林。煌煌钱塘城，游尘昼为阴。岂无青云交，难在相知心。岂弟袁大夫，寒窗理闲琴。峻坂为牛力，炎天九秋襟。胶漆四十年，龆龀以至今。天欲饥饿我，使子无黄金。劝仕拙不谐，驱耕弱难任。低回向谁门，后生气骎骎。今晨积潦霁，乌乌有好音。约我共行役，东平步嵚嵚。皎皎婺女精，瀰瀰双溪浔。台有白马生，风棱共萧森。文林惜妄动，动必向所钦。吾评古毛义，志行近骞参。公府许辟召，屈身非禄淫。斯人我知旧，长髯善?吟。穴蚁梦离合，风花命浮沉。往者纳千贽，终然遗一簪。欲行又不得，出门失前禽。子往再拜问，何由振聋喑。"
"送程敬叔教谕赴建平","宋末元初","戴表元","尔之王父东诸侯，朱门行马高修修。严君家学又继美，年少乡书推上游。我生苦晚百无益，犹及步趋陈太丘。飘零不死见三世，尔复预此能言流。风神清羸谈炙毂，生理萧条书汗牛。今年别我忽远役，天马放靶难停留。问渠何官县博士，横山之西江东陬。此邦固是吴楚会，风淳土朴衣冠稠。亦闻岩谷多古迹，最喜道途稀使驺。公堂讲罢看山坐，香鼎茶铛相劝酬。热官千骑岂不好，白日公庭愁督邮。饮水茹药善自爱，岁晚相期钓沧洲。"
"剡氏饥","宋末元初","戴表元","剡氏饥，山前山后寻蕨萁。斸萁得粉不满掬，皮肤皴裂十指秃。皮皴指秃不敢辞，阿翁三日不供糜。不如抛家去作挽船士，却得家人请官米。"
"剡笺送任叔实","宋末元初","戴表元","剡溪春水碧鳞鳞，剡水野藤如乱云。剡人伐藤就溪洗，匠出素笺黄土纹。大笺敷腴便竿牍，小笺轻盈日千束。我昔少年贪著纂，累笥连箱输不足。年来弃置百事休，引腕就书如畏囚。有时得笺不自爱，杜曲蛮歌相献酬。世人贵贱随人好，西家弃物东家宝。退笔成山何足道，为我攻修太玄草。"
"浴蚕沙溪水一首为上饶陈烈妇作","宋末元初","戴表元","浴蚕沙溪水，采桑玉山巅。丝成白棱棱，胶作烈妇弦。烈妇何所言，弦中意缠绵。一说鸾影孤，二诉雏巢穿。巢穿尚可葺，影孤恨终天。有食不自肥，众禽仰喉咽。真宰悯其疲，劳役尽弛蠲。及今雏长成，雏群亦蹁跹。朝阳照岩林，枯槁生光妍。黄檗谁谓苦，铁石谁谓坚。请君屏俗耳，听我沙溪篇。"
"班溪","宋末元初","戴表元","我爱班溪班，班班为谁好。于时九秋晚，霜叶红不埽。石摇未归云，水映欲衰草。累累牛羊队，洒洒鱼龙道。崇丘尚多菜，残村几经潦。故物一若斯，今我胡不老。过从幸相狎，聊坐畅怀抱。"
"积雨小斋喜袁太初舒叔恭两生至","宋末元初","戴表元","春山日日寒风雨，一日天晴花欲舞。林暄洞屋散窑烟，水活溪岩落冰乳。嗟余郁郁无所适，方对青山一开户。苍袍紫帢两少年，健足齐扳气如虎。名区入眼疑未快，忽肯扪萝到兹土。霜蔬处处稀尚摘，腊酒家家寒未煮。相看气味太村野，自喜谈谐少城府。舒郎十八白眉长，四海龙门有明父。袁郎皎洁巧步趋，出语珠圆吾所许。人言风骨须晚秀，早慧譊譊天谩与。吾评此论殊未公，峻诋曾经孔文举。歌成高轩已年倍，赋解鸣蝉容客睹。吾山虽穷有灵迹，雪瀑丹崖相媚妩。留君待作大雷吟，莫学痴儿生吴语。"
"读福建廉访辅大使遗事","宋末元初","戴表元","臬官难称是闽中，遗爱堂堂得比公。姓字丹青太史笔，岁时笾豆素王宫。一生姜桂那时辣，百死江湖必向东。从古仁贤有家世，名郎台阁已生风。"
"阆风舒先生客居棠溪袁仲素家见示竹帘诗戏作问答二首 其二","宋末元初","戴表元","何物非可怜，聿向翁户设。翁好诗更佳，萧然得三绝。他家少年丛，徒尔歌舞热。正如阅优场，未久意先辍。翁今一室老，高卧百念灭。汤炉松林风，纸帐梅花雪。时时有佳客，文字送日月。"
"阆风舒先生客居棠溪袁仲素家见示竹帘诗戏作问答二首 其一","宋末元初","戴表元","剡竹吾问君，班班为谁设。一登君子堂，迥与凡界绝。陂龙鳞故鲜，湘娥泪犹热。既能露文章，匠手安得辍。所怜无可娱，如伴枯禅灭。千金散红裙，一镜垂白发。定非夏侯衣，高堂挂秋月。"
"陪阮使君游玉几","宋末元初","戴表元","花满车茵酒满船，乱云堆里访枯禅。林深何处无芳草，人静有时闻杜鹃。神屋画飞青䃸磹，灵潭阴罩赤蛇蜒。居然悟得松风梦，回首庐山二十年。"
"啄木行赠净珇上人","宋末元初","戴表元","东园嘹嘹还剥剥，有鸟晨饥啄霜木。天寒虫豸得几何，爪觜披猖良为腹。华堂蝙蝠添毛衣，飞蚊净尽何处归。海山野鹤亦有饥，饥绝不向人前飞。"
"掩箧","宋末元初","戴表元","十客九不解，一解值吾仇。譬如巧蛾眉，同镜见之羞。结交恨不广，难在相绸缪。掩箧谢年少，所藏非所求。"
"晚秋游中溪四首 其四","宋末元初","戴表元","树淡云浓又一坡，招邀处处是行窝。梯岩危似蚁缘木，架屋高如鹊结窠。水味野栽茭白瘦，山毛人摘芋红多。行年四十不称意，更欲客游知奈何。"
"雪后况湖歌","宋末元初","戴表元","君不见明州城中日月湖，萦蓝缭白如画图。良时乐游古亦有，何人破雪浮官厨。金猊暖压红氍毹，紫貂醉拂青珊瑚。麈尾高悬前唾壶，使君霜髯双脸朱。同时僚客总豪秀，陆池阆苑罗仙儒。名谈锋凑初不恶，安得玉人歌缕珠。似闻州民喜公出，终日绕岸狂欢呼。淫弦浊管何足道，入耳得此成真娱。城尖数峰大模糊，山郭何路通樵苏。年年腊前得三白，乐岁仍然多饿夫。定知新年稍安乐，风流使君江左无。"
"骑马行答赠吴中张子潜乡贡","宋末元初","戴表元","君不见天上续弦胶，又不见海外切玉刀。傍人错愕心自快，痕迹过眼无秋毫。吴江先生淮海客，长篇大章歌落托。白袍只作东土音，黑头曾射南宫策。霜清水落芙蓉开，酒酣独上吴王台。缄书右望寄飞鸟，乘风忽拟穿蓬莱。人生相逢不在早，贾生太少颜生老。兴来亦欲向西游，约君骑马阊门道。"
"鹿顶山朝晖轩为东玉师赋","宋末元初","戴表元","金鸡警神关，烛龙转严车。阴蒙欲销散，岩谷开嘘呀。忽然苍萝颠，涌出红莲华。天晖初照烁，六合无藏遮。而我灵台中，善根始萌芽。珍重慎消息，外物如尘沙。"
"傍家东北有山曰绍地余幸得之规以为素庄也","宋末元初","戴表元","绍地吾所欣，他时以藏我。冈原见逾美，松柏栽已夥。双流交在右，一几平连左。忆昔初经营，登高忘蹩跛。年衰已渐怯，步暂石频坐。居然契券叶，偶尔龟策可。心手之勤劳，躯骸庶安妥。况复近芳茨，时能荐蔬果。虽无刘伶钟，略慕王孙裸。"
"渡长泖投小蒸邵教授宿","宋末元初","戴表元","清晓浮双桨，黄昏值一餐。风鸣长泖浪，云掩小蒸村。馋极知鲈美，惊还觉雁喧。同袍恩有爱，灯火细温存。"
"登新岭","宋末元初","戴表元","荦荦确确白石溪，绵绵茫茫青草鞋。四山阴雪湿灰色，六月杜鹃深树啼。田庐经漂有高下，麻豆满坞无东西。隔岩飞流送人语，对面喧风吹马蹄。祗今莫辞楖栗杖，与子更上巑岏梯。登高意远会有极，回首烟海令人迷。"
"谢李仲宾墨竹","宋末元初","戴表元","君不见李侯笔端如渭川，顷刻匹纸生琅玕。霜柯雪干铁石色，忽作小山烟雨寒。问君何从得此本，湖州嫌浓眉州软。风轩月槛一相逢，妙处不与人意远。人言学画先学影，此君风骨青云并。林深有路鸟声真，日高无人山气静。平生见此我不疏，逢侯得画两有馀。从今洗眼空山底，更读人间潇洒书。"
"谢陈君祥宪使","宋末元初","戴表元","鸾凰不鸷暴，圭璧无锋铦。评材容一切，未觉世论严。仆昔江东归，二纪操锄镰。闻山但庐霍，慕水惟沱潜。宫车岁千两，未省谒帷幨。岂无赵张伦，居突不得黔。新年有吉语，所在兴循廉。惟此沮洳氓，生涯啬而纤。廛管疲负挈，陆取困涂沾。赫赫金铺门，风雨今无檐。皎皎华裾生，尘土今无襜。分台得陈侯，笑语脱烹爓。仁贤所居国，不言革顽憸。侯家仲举峻，何如太丘谦。问侯何所为，深坐静春帘。问侯何所学，净几飘风签。俨雅菑川公，高节齐晋瞻。横流滔天来，挺身卧西崦。何以赠陈侯，孟光书满奁。名曰事言补，其辞清以恬。岂但资稗官，五经之韬钤。从来名世士，必有渊源渐。侯识民蓍龟，侯材国梅盐。诚令以德举，遐陬讵能淹。愚者理宜止，容仆守穷櫩。"
"赋意未畅复拾前韵之馀者作广坐隐辞","宋末元初","戴表元","我作坐隐辞，客来问我坐隐方。开门进客还复坐，为客历落言其详。隐朝市，我不能冲尘冒暑走遑遑。隐江湖，我不能披蓑戴笠操舟航。隐山林，山林白昼行虎狼。隐田里，田里赤立无资粮。穷观六合内，投隐几无乡。是以古来人，失路多猖狂。或隐伶官侠客，或隐药肆僧房。或为君平隐卖卜，或称陶朱隐行商。虽能逃世网，于事未为良。况我难携一身隐，二亲白发垂高堂。神仙拔宅古亦有，无翼不得高飞飏。不然少自屈，归去隐耕桑。随佣竭作既无一夫力，买田筑室又乏千金装。僮奴揶揄亲友弃，往往人厄非天殃。悲来俯仰寻隐处，欲亲书册依杯觞。引酒未一酌，狂风郁律冲肝肠。读书未一卷，噫呜感慨泪浪浪。酒能触人生愤激，书能览古知兴亡。非徒不足充隐具，反缘二物来自戕。覆杯掩卷且默坐，气定始觉如平常。因思世上百千事，是非荣辱俱可忘。杨朱墨翟悲泣两无益，伯夷叔齐浪死埋首阳。不如随缘委运祇块坐，冥心径往游黄唐。不论辨，不忧弹射相摧伤。不还往，不忧风露沾衣裳。人生衣食分已定，登途役役空自忙。不见啄木鸟，终朝一饱如不偿。不见守蓍龟，穷年引息泥中藏。目前伸屈君莫问，此鸟孰与龟年长。坐叹自笑客亦叹，烟□暗室生天光。"
"雁南飞","宋末元初","戴表元","雁南飞，飞且鸣，我不爱尔绝汉排云之健翼，爱尔秋来意气各有适。江湖万里同风声，风声万里秋萧索，山乡田荒水乡薄。不应专为稻粱来，得饱自住今亦乐。群飞嘹唳奈尔何，青天茫茫无网罗。谁知世有苦心者，夜半闻声悲转多。雁南飞，劝尔飞时莫近征妇舍，手触边衣添泪下。更莫飞近贫士屋，弦绝樽空怨悽独。雁南飞，飞且止，世事惊人例如此。我昔扁舟五湖水，年年见尔秋风里。如今未断少年情，一度雁来心一惊。今年雁来明年去，明年去去江南路。欲将书寄去边人，明年认作书回处。"
"韩君美经历赋孟夏木长五诗示仆因写鄙怀通呈阮使君","宋末元初","戴表元","吾评陶渊明，略似段干木。诗文虽满家，不饱妻子腹。仰瞻清风柯，俯窥白云谷。谁能为升斗，辛苦受羁束。因君寄高韵，千古动遐瞩。"
"感事","宋末元初","戴表元","死生契阔强兄弟，南北分张好友朋。战国几人成汉鬼，劫灰今日信胡僧。翰林身后诗千首，工部丘前米五升。山路阴寒鱼雁绝，旧游何处寄椷藤。"
"瑞上人求诗 其二","宋末元初","戴表元","源公作诗可怜生，亦有谡谡山林声。见说丰姿委缣素，霜颊黛顶照人明。"
"瑞上人求诗 其一","宋末元初","戴表元","宝叶山中源悟师，布衲百结面如痴。十年相忆忽在眼，谈笑甚似仍耽诗。"
"碧桃花歌为王丞作","宋末元初","戴表元","君不见孔家藏书屋，屋坏犹闻起丝竹。又不见郑家注书老，书带后来垂作草。如今王家万卷文字林，桃花一树春沈沈。花成不劳主人种，花落更同山客吟。从来春花重萼不缀实，此花可玩实可食。我拟天公出奇物，来寿主人并饷客。春前待花花下狂，春后待实林下尝。定知此桃不作寻常草木味，祗作旧时文字香。王夫子，多酿酒。春风亭馆何处无，天锡名花祗翁有。从翁乞醉三万日，仍令醉后花从笔间出。"
"蔚讲师见示方使君唱酬诗次韵","宋末元初","戴表元","长汀江上别多时，白发閒身天所遗。避俗如仇翻好客，知穷为祟却耽诗。乡山云淡龙移久，湖市春寒鹤下迟。过尽榴梅与甜笋，高侯还许放侯知。"
"醉歌赠袁茂才","宋末元初","戴表元","君休呫嗫语，我欲颠狂歌。君语虽工不可多，我歌颠狂如我何。君不见苏季子，腰横六印车如水，奇祸一朝生口齿。又不见朱买臣，朱绶煌煌不庇身，不如会稽喑哑人。南山山头北山下，亦有骑牛唱歌者。行人不诃官不问，歌罢牛归卧牛舍。我歌属君君为歌，桃花醉面春风和。君歌不成春亦老，虚客江城车马道。明日酒醒应绝倒，剡源溪上看芳草。"
"题王敬仲野亭","宋末元初","戴表元","王家野亭苍翠边，秋山万叠相钩连。披衣晓霁伴云坐，散发夜凉须月眠。主人清豪亦好客，常有车盖来翩翩。门閒无烦鹤通谒，酒散有时风扫筵。问君生涯几何许，笑指渺漠沧洲烟。朱门千础扃婵娟，豪弦急管争喧妍。何曾一日能免俗，稍来对谈心爽然。古人去远吾不识，今日汩没难为贤。长公高谈少公和，鲁山伯鸾相后先。名成但恐累隐趣，莫遣妙语人间传。"
"题岘山图","宋末元初","戴表元","山头种石悬苍云，山下急流风卷纹。何年荒碑当岭立，龟趺圭首犹鳞皴。神龙驱毫鬼输墨，羊公精神荆楚色。想当意匠经营初，已尽东南烟雾迹。从来登览非真游，襄人正乐吴人愁。尊前邹湛亦不恶，江山千古同悠悠。君不见征南后来人姓杜，自喜作碑心更苦。祇留陈迹笑痴迷，行客何曾泪如雨。"
"题李伯时画五马图","宋末元初","戴表元","呜呼良马不世出，今人但寻李侯笔。五龙忽堕白云乡，海角孤臣看自失。太平天子开明堂，前驱麒麟后鸾凰。当时此马来万里，想见顾盼生风霜。龙眼老仙亦如此，挥毫谈笑群公里。官閒禄饱少尘埃，雾阁云窗天上起。风流转眼馀山河，人间荆棘何其多。临风卷图三太息，此马今存知奈何。"
"题陈贵白畬斋","宋末元初","戴表元","海山作农农较苦，累级开畬烧宿莽。畬成得粟不偿劳，岁晚空瓶误饥鼠。不如陈郎腹果然，日日闭门耕纸田。馀粮尚许饷远客，植来时和南风篇。"
"题陈高士所藏冬青枝上白头翁画","宋末元初","戴表元","飞高得珍丛，青子饥可食。不知何忧愁，二鸟头亦白。道人天机深，清斋意相许。赖汝不能鸣，一鸣嫌杀汝。"
"题范道士来鹤亭","宋末元初","戴表元","仙客已骑黄鹤去，道人自爱白鸥閒。白鸥万里犹可狎，黄鹤已去何由还。借君刚风七龙辔，返此灵物三神山。天空海阔望不极，回首正落樊笼间。"
"题赵子昂画马","宋末元初","戴表元","赵子奇才似天马，顷刻飞龙生笔下。画成抚卷复长歌，坐客喧喧不停写。蹄势经鞭秋跌荡，鬃毛出跣风萧洒。似嫌文绣减天真，尽脱鞍鞯辔轻把。青袍洗足巧眉睫，驮坐奚官亦闲雅。我来一见惊欲拜，曾识鸾和趋庙社。千金朽骨古犹惜，况此难分毛色假。瑶池路断伯乐尽，日暮嘶鸣气喑哑。为君昂首一慰意，犹胜无逢老岩野。"
"赠天台潘山人","宋末元初","戴表元","老潘双眸如绀珠，带以秋阳朝露之清腴。山形水态出没千百变，经君指顾不得藏锱铢。我昔少年好狂走，风餐雨沐逐逐忘朝晡。至今卧游想共处，但觉云涛烟瘴千里行须臾。匡庐春风钟阜云，彭浪之矶大小飞来孤。秦淮震泽洞庭野，峨眉缥缈南接五岭东苍梧。归来把锄剡山下，有时一竿钓月贺家湖。笼鹰枥马困羁束，每逢风鸣草惊动号呼。闻君谈诊到骨髓，褰衣振迅恨不六翮生形躯。寻牛卜龙古所有，君家祖孙三叶传青乌。人言河流可移山可凿，秦皇汉武已类愚公愚。相留徘徊山南山北一百里，胜处忽然开酒壶。问渠刘伶一童一锸欲何用，且可从我日日醉倒黄公垆。"
"赠弹琴衡山萧道士","宋末元初","戴表元","寂寂历历不足听，听久亦复难为情。名嗔势忿大如屋，袖手对此须臾平。一拊再拊玄鹤舞，三四拊之凄风生。天寒岁晚行路远，湘水日夜东南倾。"
"赠赵子实","宋末元初","戴表元","北风吹沙溪倒飞，白日未落山中归。千邀万觅不相就，谁信有人穿翠微。幅巾大带长襦袍，韦箧锦囊鲜綵毫。名门发身合燕颔，一经传家真凤毛。坐车侯嬴吾不让，白社寒林气清放。骖麟翳鹤谁不能，要识神光牛背上。蓬莱山，丹霞谷，天仙留书三万轴。闻君暂去还复来，许君细和沧浪曲。"
"邀陈氏子饭归似铜山珣老","宋末元初","戴表元","饭子山下麦，羹以山上笋。笋坚烦齿牙，麦粝哽喉吻。相邀岂云厚，竟去良不忍。林园隐趣出，鱼稻秋事近。短歌讯而翁，赠子以一哂。"
"霪雨溪涨抵郭可畏","宋末元初","戴表元","黑雨连三日，黄流迸一川。尽漫骑马路，祗有钓鱼船。城郭功如此，江湖兴岂然。儿曹却轻捷，来往似飞鸢。"
"子昂秋林行客图","宋末元初","戴表元","石棱棱而白出，树悄悄以红披。嗟缟衣之嘉客，方策蹇以何之。"
"句 其二","宋末元初","戴表元","更有邻墙全处士，醉吟能泛百杯宽。"
"句 其一","宋末元初","戴表元","酣歌待约东邻伴，泼面晴风涨酒澜。"
"潇江亭","宋末元初","于石","背依古塔面层峰，曲曲阑干峻倚空。万屋参差江色外，片帆出没树阴中。五更钟鼓半山月，两岸渔樵一笛风。极目子陵台下路，滔滔惟有水流东。"
"次胡苇杭韵","宋末元初","仇远","连作湖山五日游，沙鸥惯识木兰舟。清风寒日荒城晚，燕子梨花细雨愁。赐火恩荣皆旧梦，禁烟风景似初秋。凤丝龙竹繁华意，犹为西林落日留。"
"陪戴祖禹汎湖分韵得天字","宋末元初","仇远","冉冉夕阳红隔雨，悠悠野水碧连天。山分秋色归红叶，风约蘋香入钓船。钟鼓园林已如此，衣冠文物故依然。当歌对酒肠堪断，倒著乌巾且醉眠。"
"集庆寺","宋末元初","仇远","平生三宿此招提，眼底交游更有谁。顾恺漫留金粟影，杜陵忍赋玉华诗。旋烹紫笋犹含箨，自摘青茶未展旗。听彻洞箫清不寐，月明正照古松枝。"
"田家杂兴三首 其二","宋末元初","方一夔","两两苍髯笑杖藜，茜裙儿女隔笆篱。斜阳鸦噪烧钱社，细雨牛眠放牧陂。酒熟十千沽玉瀣，面香三丈捲银丝。客来偶及兴亡事，说与衰翁也自知。"
"田家杂兴三首 其一","宋末元初","方一夔","樵路通村暗蒺藜，数椽茅蕝护疏篱。阴阴清樾风生树，拍拍苍鹅水满陂。记日旋锄烧地粟，上时新卖落车丝。晚晴惭愧逢端午，醉卧黄昏自不知。"
"早行","宋末元初","方一夔","早行理归装，残灯耿曙光。开门半山月，立马一庭霜。钟响知云寺，波声认石梁。脩途留不住，去去出山庄。"
"晚眺二首 其一","宋末元初","方一夔","依稀风景小羌村，不欠东屯稻菽园。阿魏捣香风送响，雕胡擘玉水开痕。招邀紫翠山当座，摽拨红黄菊上盆。世上去来俱是客，随风吹送梦归魂。"
"游天竺后山","宋末元初","白珽","山转龙泓一径深，岚烟吹润扑衣巾。松萝掩映似无路，猿鸟往来如有人。讲石尚存天宝字，御梅尝识建炎春。城中遮日空西望，自与长安隔两尘。"
"和刘朔斋海棠","宋末元初","牟巘","人物当今第一流，以花为屋玉为舟。晓妆未许褰帏看，夜醉何妨秉烛游。锦里宣华思旧梦，黄州定惠起新愁。何如归伴徐公饮，稳结一巢花上头。"
"水龙吟","宋末元初","陆文圭","燕芹香老春深，微风飐动新篁翠。惊敲梦断，忙呼小玉，故人来未。香缕筛帘，游丝堕几，暖薰花气。问春随莺到，又随燕去，谁解得，东君意。涧水流红影里。小楼东、有人孤倚。残桃着雨，鬓容撩乱，未堪妆洗。冉冉年光，悠悠时事，不如沉醉。更韦娘一曲，司空惯见，也应回睇。"
"水龙吟 次药房韵","宋末元初","陆文圭","西州玉局飞仙，霓裳曾侍槐龙翠。飞花丽句，雅音犹在，有人赓未。千载峨峰，一江川练，又练清气。叹瀛洲路近，刚风吹断，漫自有，凌霄意。草碧寒窗静里。折琼枝、小栏同倚。新吟婉美，西施态度，慵梳洗。按羽调丝，雪儿薄相，为君心醉。恨高楼暮隔，江城花暗，碧云遥睇。"
"阮郎归 舟中赋所见","宋末元初","陆文圭","风吹一捻柳腰轻。春柔力未胜。眉儿喜学远山青。终朝画不成。娇滴滴，笑盈盈。雏莺叶底声。花梢雨过夕阳明。无情渐有情。"
"沁园春 送李同知之官邺都","宋末元初","陆文圭","东西二都，史载循良，不五六人。记南阳有召，颍川有霸，并州如郭，河内如恂。直比朱弦，清伴古镜，吏自秋霜民自春。如公者，守廉平二字，近古名臣。棠阴手种方新。又五马翩翩邺水滨。想台高铜雀，尚留遗迹，堂深画锦，空锁凝尘。琴瑟从容，雅歌缓带，美政遥知达紫宸。期年后，看快行宣召，班冠廷绅。"
"沁园春 送杨伯可","宋末元初","陆文圭","雨足江皋，月满中秋，使客将归。看扁舟空载，贫无长物，破囊收贮，富有新诗。清白传家，怀金不受，洁已从来畏四知。民何幸，尽相安南里，乐业熙熙。谁知经界良规。是三代相传古法遗。要讲明有素，施行不扰，宽严相济，表里无私。惭愧偏州，久淹老子，却怪朝家选用迟。公子去，定致身鹓序，接武龙墀。"
"念奴娇","宋末元初","陆文圭","延年有术，飧古松根下，茯苓千岁。纵是延年如何益，命也道之将废。思古之人，词章节行，杲杲行当世。遗风流韵，渊然尚有余味。无奈先哲凋零，后生坦率，多以儒为戏。每笑唐人书不读，直把黄金买贵。山泽奇才，云林真隐，没齿何曾遇。人生如梦，江流日夜东去。"
"念奴娇","宋末元初","陆文圭","茂林修竹，自山阴散后，几番陈迹。修禊年年春故事，懊恨风流非昔。当日兰台，后来菊圃，苗裔江南北。睹君雅号，恍然旧事重忆。岁晚木落天寒，黑貂将敝，尚作新丰客。星斗胸中空灿烂，磨蝎空名何益。袁吕相逢，知音一笑，肉眼无人识。访予梅屋，谈天聊慰孤寂。"
"念奴娇 洛阳耆英会二首 其一","宋末元初","陆文圭","戴花刘监，算耆英会上，与吾同岁。伊洛山川今如古，人事几番兴废。梦枕初残，黄粱未熟，已换人间世。箪瓢钟鼎，看来一等滋味。天上赤白双凡，东来西往，出没真儿戏。惟有神仙长年诀，长似功名富贵。欲捣玄霜，难寻玉杵，何日蓝桥遇。裴郎老矣，云英那肯随去。"
"念奴娇 送幕职","宋末元初","陆文圭","残花剩柳，正啼鹃声里，邮亭别馆。三叠阳关听未彻，手执离杯引满。政坐诸君，久烦老子，今日才萧散。翩然归去，故园绿树春晚。人世苍白浮云，自舒自卷，不入高人眼。官事如麻何日了，输与闲中不管。翠柏台高，紫薇省近，别有清华选。功名岁晏，江城回首天远。"
"念奴娇 赠王道人性初归茅山","宋末元初","陆文圭","芙蓉城郭，有羽仙骑鹤，来从何处。曾拉茅君峰顶会，瑶佩随风吹去。玉笈偷开，青囊拾得，笑看人间世。藏身壶里，个中别有天地。共约手种蟠桃，缀花结实，已是三千岁。欲脍长鲸麟作脯，倒海聊供一醉。偶忆寒梅，更惭小草，拂袖怀归计。蓬莱清浅，云帆他日相遇。"
"金缕曲 代送同僚","宋末元初","陆文圭","乍到蓉城路。听儿童歌谣德政，感恩如父。好人西京循吏传，谁道今人非古。留遗爱、甘棠佳树。节操冰霜清凛凛，看和风、吹作阳春雨。程去速，遽如许。我来不见空怀伫。望彼美、碧云暮合，草萋南浦。信是有才供世用，敢择东西何处。又谁念、婴儿思乳。不恨使君吾不识，恨使君不与吾相辅。聊寄意，短长句。"
"临江仙","宋末元初","陆文圭","听得雅歌珠一串，飒然吹动梁尘。尊前重见旧时人。主人情未重，情重是嘉宾。飞絮落花无定在，近前遮莫谁嗔。文园倦客最伤神。野亭何处泊，空忆画堂春。"
"点绛唇","宋末元初","陆文圭","永夜无聊，更堪点滴听檐溜。枕寒难就。堆乱床衾绣。人面桃红，还忆擎将手。君知否。倚门独守。又是清明后。"
"点绛唇","宋末元初","陆文圭","闷托香腮，泪痕一线红膏溜。将身错就。枉把鸳鸯绣。柳带青青，攀向行人手。天知否。白头相守。破镜重圆后。"
"点绛唇","宋末元初","陆文圭","笑靥多羞，低头不觉金钗溜。凭媒将就。凤枕回双绣。月地云阶，何日重携手。心坚否。齐眉相守。愿得从今后。"
"点绛唇","宋末元初","陆文圭","小立娉婷，歌声低遏行云住。不胜珠翠。玉面慵梳洗。除却姚黄，魏紫谁堪比。君描取。卷中人美。得似崔徽未。"
"点绛唇 情景四首","宋末元初","陆文圭","玉体纤柔，照人滴滴娇波溜。填词未就。迟却窗前绣。一幅花笺，适与何人手。还知否。孤灯坐守。渐入黄昏后。"
"唐多令","宋末元初","陆文圭","花下笑声微。莺喉高又低。怪穿花、粉蝶成围。唯有禅心清似水，相对坐，两忘机。莫道絮沾泥。狂风也解飞。恨残春、九十将归。回首阳台云缥缈，愁薄暮，雨霏霏。"
"唐多令 寄远","宋末元初","陆文圭","明艳注秋波。轻松绾髻螺。怕逢人、先敛双蛾。怯雨羞云情未稳，佳会少，远离多。梁绕忆清歌。兰舟肯再过。为他垂泪染香罗。欲倩鳞鸿将锦字，知别后，意如何。"
"浣溪沙 次伯机","宋末元初","陆文圭","翠玉峰高鹭点明。縠纹波动鸭雏生。湖山宜雨又宜晴。越女荡舟莲叶碧，裴郎驻马柳阴青。折花调客诉衷情。"
"减字木兰花","宋末元初","陆文圭","双鬟耸翠。低护金莲裙窣地。铁石心肠。无奈梅花一点香。歌声梁绕。流水泠泠云杳杳。白发刘郎。对景须拚醉一场。"
"减字木兰花慢 和心渊春雪词","宋末元初","陆文圭","怪东风太早，未灯夕放琼花。是何处瑶姬，来看玉树，光彩交加。野人但知三白，喜新年、天意荐休嘉。肯念兵屯北塞，谁上表，贺南衙。西斜日影檐牙。又被黑云遮。叹病骨支离，别怀萧索，空负年华。鳌山已成春梦，归去来，空谷卧烟霞。却笑昌黎才子，浪吟逐马随车。"
"减字木兰花慢 滕王阁","宋末元初","陆文圭","九皋明月夜，跨一鹤赴仙都。听佩玉锵鸣，骖鸾小住，高阁凭虚。萋萋草生南浦，兴未阑、归去东吴。笑指尊前二客，昨宵良会非欤。庄周蝴蝶两蘧如。变化一华胥。叹物换星移，壶中日月，镜里头颅。芳洲独醒人在，采芙蕖，岁晏孰华予。欲泛兰舟容与。烟沙漠漠重湖。"
"减字木兰花 即席赠歌者夏奴","宋末元初","陆文圭","香肌玉润。花前忽听流莺韵。移步金莲。斜转清眸踏舞筵。因娇无力。蜀锦缠头拚百尺。安处奴乡。且住容山过夏凉。"
"探春慢 和心渊己巳元夕韵","宋末元初","陆文圭","细草黏冰，疏林补雪，衰翁未觉春暖。曝背低檐，燎衣破灶，谁识舞台歌馆。乐事如今懒。谢邻伴、东招西唤。何消看试华灯，月光今夕圆满。念昔繁华帝里，侍凤辇夜游，棚晓人散。迓鼓方催，韵箫正美，忽被西风吹断。簌簌梅花落，忍听得、一声羌管。怀古伤情，泪痕湿，春衫短。"
"满江红","宋末元初","陆文圭","试检春光，都不在、槿篱茅屋。荒城外、牯眠衰草，鸦啼枯木。黄染菜花无意绪，青描柳叶浑粗俗。忆繁华、不似少年游，伤心目。棠坞锦，梨园玉。燕衣舞，莺簧曲。艳阳天输与，午桥金谷。行处绮罗香不断，归时弦管声相逐。怕夕阳、影散近黄昏，烧银烛。"
"满江红 送理伯雍同知改除转运判官","宋末元初","陆文圭","双桧堂深，想前日、清风犹在。才半载、政声传播，与人称快。鞠草圜扉无滞讼，憩棠田舍留遗爱。问方今、循吏几何人，公为最。明而恕，廉而介。官易进，身难退。苦簿书业委，米盐繁碎。雁鹜自怜群里聚，龙猪不计儿时会。望美人、又向碧云西，徒增慨。"
"满江红 赠歌者","宋末元初","陆文圭","儿女多情，颇自恨、风云气少。春梦里、莺啼燕语，瞥然惊觉。寸寸凌波莲步稳，弯弯拭黛山眉峭。似红云、一朵罩江梅，天然好。舞腰细，歌喉巧。锦茵退，梁尘绕。更盈盈笑靥，樱唇红小。金盏爱从心里换，玉山偏向怀中倒。奈刘郎、前度看桃花，如今老。"
"次韵子封承之游桃花坞二首 其二","宋末元初","陈深","闾门行乐送韶华，闲访城阴野老家。黄蝶得晴飞菜叶，翠禽隔浦啄桃花。衡门倒屣临官路，古渡横舟阁浅沙。亦有诗人时一到，醉吟行尽夕阳斜。"
"题吴实斋北山别业","宋末元初","黄庚","北山佳景胜南山，乘兴登临眼界宽。樵斧伐云春谷暗，渔榔敲月夜溪寒。一区池占林泉胜，四面天开图画看。竹屋数间尘不到，主人日日凭阑干。"
"泊舟","宋末元初","龚璛","小舟寻夜泊，明月散风澜。故人相别处，双鹭立前滩。"
"郡楼","宋末元初","龚璛","久客有远思，肩舆登郡楼。聊为避暑饮，更学御风游。叠翠城南面，双虹水北流。流将五湖去，叶叶采蘋舟。"
"越州道中","宋末元初","熊鉌","野田秋溜正潺潺，新翠乔林绕舍环。淡日凝烟横别浦，斜风吹雨过前山。柴扉初放牛羊出，渔艇方携蟹蛤还。自笑平生爱游览，天教长在水云间。"
"宿福海寺","宋末元初","戴表元","斲岩苍龙角，汲流紫云根。道人不绝俗，自然无耳喧。屋脊挂修岭，一日过千辕。此中但高卧，松风有清言。听之亦无有，风定松在门。炊成我欲去，独鹤鸣朝暾。"
"清明次韵周君会 其二","宋末元初","于石","墓祭非经古未闻，年来拜扫隘车尘。谁怜原上千年冢，且醉樽前百岁身。榆火欲燃行客晚，梨花不减故园春。石泉浇醒浮生梦，耿耿孤怀孰与亲。"
"法驾导引 其一 代寿丹山","宋末元初","刘辰翁","东风雨，东风雨，河汉洗蓬莱。只见丹山高万丈，不知古驿路傍埃。到海几时回。"
"法驾导引 其二 代寿丹山","宋末元初","刘辰翁","二月八，二月八，长见醉桃腮。天上玉堂怀旧草，面前金鼎又无梅。除是老翁来。"
"法驾导引 其一 寿刘仲简","宋末元初","刘辰翁","五月五，五月五，细雨绿菖蒲。早是高花开九节，花堪结子节堪扶。持此揆□初。"
"法驾导引 其二 寿刘仲简","宋末元初","刘辰翁","长命缕，长命缕，儿女漫区区。何似屏星南极里，清如寒露在冰壶。一府号仙儒。"
"最高楼 寿刘介叔","宋末元初","赵文","春小小，和气满仙家。喜渐近春华。彩衣明媚人如玉，金杯潋滟酒成霞。寿诗翁，翁饮少，更添些。便万里传宣谁不羡。便万里封侯谁不愿。适意处，退为佳。田园尽可渊明栗，弓刀何似邵平瓜。但年年，清浅水，看梅花。"
"望江南 其三","宋末元初","黄公绍","思晴好，小驻岂无因。花上半旬春社雨，松间三宿暮山云。转住是愁人。"
"望江南 其四","宋末元初","黄公绍","思晴好，春透海棠枝。刻惜许多过时了，可怜生是我来迟。不见软红时。"
"望江南 其五","宋末元初","黄公绍","思晴好，天运几乘除。只为晴多还又雨，谁知雨过是晴初。那得绿阴乎。"
"望江南 其七","宋末元初","黄公绍","思晴好，我欲问花神。刚道社公瞋旧水，一回旧也一回新。不是两般春。"
"望江南 其八","宋末元初","黄公绍","思晴好，松路翠光寒。夜夜竹窠常梦到，天天后土几时干。极目雾漫漫。"
"望江南 其九","宋末元初","黄公绍","思晴好，日影漏些儿。油菜花间蝴蝶舞，刺桐枝上鹁鸠啼。闲坐看春犁。"
"望江南 其十","宋末元初","黄公绍","思晴好，晨起望篱东。毕竟阴晴排日子，大都行止听天公。且住此山中。"
"梦江南","宋末元初","仇远","花雾湿，黯黯覆庭芜。十二阑干空见月，谁教凉影伴人孤。素被带香铺。情荏苒，金屋又笙竽。天际有云难载鹤，墙东无树可啼乌。春梦绕西湖。"
"长相思","宋末元初","汪元量","阿哥儿。阿姑儿。两个天生一对儿。偷吹玉琯儿。笑些儿。话些儿。罗带同心双绾儿。团团似月儿。"
"丁无悔","宋末元初","汪元量","待考。"
"赠制笔生许文瑶","宋末元初","刘辰翁","许生精艺谁可及，材用刚柔以制笔。水盆洗出紫兔毫，便觉文章生羽翼。蒙恬将军为动色，为是秦王旧时物。丞相斯曾从驾行，载此篆书封禅碣。从秦至今几千载，兔尚存皮竹可采。利济天下功不有，入手千人万人爱。我昔为郎居粉署，用笔唯于许生取。轻衫日对紫薇花，写遍江淹梦中句。"
"读杜拾遗百忧集行有感","宋末元初","刘辰翁","余生行年将六十，不知何者为忧戚。富贵不骄贫贱安，以此存心度朝夕。往年承乏佐中书，大官羊膳供堂食。只今赐老作编氓，衣食信天无固必。陋巷箪瓢如素居，不管茅茨春雨湿。门前载酒求赋诗，锦轴牙签日堆积。在官不置负郭田，既老翻得稽古力。毁誉都忘月旦评，姓名不上春秋笔。朝米不烦邻僧送，暮米不烦太仓籴。我亦一饭不忘君，文人相轻所不及。伤哉白首杜拾遗，入蜀还秦劳辙迹。文章盖世亦何为，妻子相看百忧集。"
"咏岳王孙县尉复栖霞坟田","宋末元初","龚璛","岳鄂诸孙复墓田，清明寒食起新烟。道傍为我除苍桧，山下如今哭杜鹃。高庙神灵应悔此，中原父老尚悽然。西湖靡靡行人去，却望栖霞转可怜。"
"盛庶斋先生初见于维扬程雪楼学士坐中再见练溪学官诗见遗次韵","宋末元初","龚璛","尘世重逢惊鬓须，世人不满笑谈馀。从渠胃脯亦连骑，顾我纬萧宁锻珠。白雪共闻楼上曲，青藜谁照阁中书。淮南桂树相携隐，千首新诗酒百壶。"
"嘉定州道中寄庶斋","宋末元初","龚璛","客梦孤云散，渔翁一帆投。人行江路晚，花绕槿篱秋。有酒谁同醉，还家此暂留。中年发尽白，岂必为离忧。"
"为白香岩州判赋茅亭","宋末元初","龚璛","手结茅亭隐涧阿，香岩行住得婆娑。乾坤鳌足立四极，风雨渔翁安一蓑。旧与幽人同此屋，秋来杜老为谁歌。宦途想忆衡门事，可奈晴檐曝背何。"
"送钱仲昭任永春簿","宋末元初","龚璛","紫帽云横天宇高，掀髯为我拂征袍。瘴乡处处槟榔唾，番市年年翡翠毛。王化本随沧海阔，县官常念远民劳。极知簿领非能事，试看廉台旧掾曹。"
"记梦二首 其一","宋末元初","龚璛","渺渺东西南北路，扁舟重载老侵寻。夜凉破梦秋虫语，一笑平生万里心。"
"记梦二首 其二","宋末元初","龚璛","睡时作梦觉时醒，更欲哦诗恼性灵。缓步行来良久坐，秋槐花落露初零。"
"姑苏驿","宋末元初","龚璛","閒官此地有逢迎，且向姑苏台上行。更与黄花期九日，能消几屐了平生。秋田垂老岁功急，野树著寒烟景横。我忆吴都旧时赋，栖乌渺渺堕江城。"
"孟潜心先生挽诗","宋末元初","龚璛","昂昂鹤骨老深衣，耆旧年来积渐稀。京室先传太任德，海滨今见伯夷归。士林长望风尘表，心易独潜天地机。家世源流不胜远，锡山新垄照秋晖。"
"送漕府王子方经历","宋末元初","龚璛","燕北吴南一万艘，顺风天外翼鸿毛。碧涛渺渺云帆稳，红腐陈陈廪粟高。此日朝廷多妙选，何人幕府最贤劳。共知饷馈须刘晏，且为明时坐省曹。"
"次贡仲坚教授污湾行","宋末元初","龚璛","沧海蜃化楼台生，琐碎一一不可名。夜如何其夜六更，是中精异方冥行，忽然钟鼓声轰铿。我恰混沌死来觉，浊恶泥沙埋龌龊。珠玑金碧视性命，黩货聊堪付官榷。洞房蛛网镂象床，重门藓铺撼仓琅，魂兮归来知在亡。纵令僵立倚桥柱，忍见逝者相为忙。百尔君子须远猷，公私漫藏多后忧。官库诃护竟失守，岂以尤物无庸留。传闻顷刻飞烟尘，天夺鬼偷希世珍。重云宝构亦变灭，况复区区迷幻身，积苏累块惊盲人。"
"送石仁卿南康知事","宋末元初","龚璛","嗟我与君相会少，半生识面不知心。如今握手俱头白，避暑携书共竹阴。长为人材论弃置，肯从幕府坐侵寻。重闻台省须佳士，且寄匡山大雅音。"
"为胡则大赋飞鸿轩","宋末元初","龚璛","飞鸿踏雪本忘机，一举冥冥何处飞。随地能无矰缴在，此身肯逐稻粱肥。士生独立万物表，尘世相看千古希。为谢心期嵇叔夜，雅琴随手不妨挥。"
"姚筠庵之越教题云山图送之","宋末元初","龚璛","春烟春雨染溪云，此意正堪持赠君。异日筠庵有相忆，千岩秀色却平分。"
"次筠庵题花光梅南卷","宋末元初","龚璛","岁晚可怜冰雪姿，风流隐约未开枝。此花南畔幽人住，每记阳春初到时。"
"次邓善之修撰","宋末元初","龚璛","一室贫逾陋，南州暑正烦。故人相会处，幽草自生萱。别梦江湖在，浮云车马奔。寥寥扬子宅，玄白定忘言。"
"菖蒲石","宋末元初","龚璛","梦随凉月过清都，绿发仙人白玉壶。尘世何知用无用，石田如掌种菖蒲。"
"送方韶卿先生","宋末元初","龚璛","处士白云源，槃歌矢弗谖。韶成犹及见，雅废更能存。偶渡秦淮月，相逢吴市门。山川又秋晓，此意欲谁论。"
"题石民瞻兰石邓觉非画兰","宋末元初","龚璛","石子画石，积墨如山。化为邓林，兰生竹间。我怀古人，见此粲者。草木臭味，日月潇洒。"
"次张菊存送陈无逸澧阳教","宋末元初","龚璛","浮云日东征，大江泻秋晴。一仕四千里，公无离别情。如何我辈人，后此百年生。茫茫古人饥，种葵不盈烹。校官非要务，顾足烦经营。聊为三径资，殆误举烛明。欣然便成往，分甘为穷并。腹书不及口，久矣君不惊。儒生坐常格，夫岂争功名。亦有下禄隐，何妨卿自卿。台阁习汉事，谁当慕黄琼。今日南士望，我方观顾荣。相与任时运，终期白鸥盟。"
"送盛庶斋任衢教","宋末元初","龚璛","淮南木叶纷然堕，大江君挟清秋过。远游意气今其始，万折浙江须一苇。钱唐看尽生色图，乱山勿辨越与吴。老子西湖诗未了，钓台烟雨是前途。雨馀悬瀑玉练飞，杂花隐树芳菲菲。经行我忆好晴景，碧波漾人青嶂围。地皇滩底骇浪翻，篙师歘急争木猿。水亭门外君系缆，此地可著殷渊源。石格仙家对谁弈，木奴迎霜斗如实。携二三子挥墨汁，书来扬州千里难。乡之贤侯主衣冠，日传西安安问安。"
"题郑子实所藏燕穆之龙图山水及牛戬雁图 其一","宋末元初","龚璛","八月望夜题此画，莲花漏冷秋沈沈。仁人义士不可见，万叠好山千古心。"
"题郑子实所藏燕穆之龙图山水及牛戬雁图 其二","宋末元初","龚璛","飞来两雁不成字，偶得一滩相并眠。南国江天秋欲雨，西风木叶夜如年。"
"偕林彦达天平即事","宋末元初","龚璛","篮舆过西郊，故指长松树。幽寻得清深，古藤蛟蛇聚。聊为取径来，复作循涧去。峨峨天门山，僧坊掩其处。稽首忠烈祠，兹游有神助。违世常独行，会心即同趣。手?白云泉，一洗儒者腐。跻攀龙门上，沧海欲竟渡。狂啸风雨飞，血肉那可住。俯观大千界，莽苍尽回互。病夫杖藜还，数息安窘步。之子凌绝顶，相失不相遇。脩廊把臂笑，物色方受句。跏趺赞公房，茶瓯要深注。蹇余每多艰，沮洳沾两屦。肩仆亦已痡，重负宁少恕。前途更回首，空翠洒岚雾。持此将安归，济胜自非具。知津问长沮，无泪洒羊祜。平生樽酒期，中秋月当户。"
"晚对桂花开","宋末元初","龚璛","閒与碧云暮，恍然金粟堆。风香不自食，月影为谁来。"
"史监兰谷图郑氏画","宋末元初","龚璛","晼晚幽人佩，江南水石间。红尘没马耳，此意政相关。"
"为陶吉甫赋心山","宋末元初","龚璛","世事关心心在山，爱山终欲共高閒。三茅岭上白云晚，五柳篱边飞鸟还。与物生来无住着，何时到处便跻攀。幽人雅处吾能识，隐几原非似石顽。"
"送汪鹤舟之华亭","宋末元初","龚璛","仙人之远游，跨鹤以为舟。闲与白云侣，俯观沧海流。翩然万里小，大抵此生浮。后夜华亭唳，寥寥天九秋。"
"题林彦达临老米云山","宋末元初","龚璛","海岳山前路不分，无穷天地几氤氲。形形色色今犹古，长待幽人卧白云。"
"题陆氏晓嶂图","宋末元初","龚璛","平生王马曹，爽气在今朝。未了山林事，人之意也消。"
"赋宋文璧伯牙禅","宋末元初","龚璛","亹亹高山调，灵灵桥木禅。何人以气听，此事岂心传。悟入终于寂，声闻各自圆。昭文元不鼓，陶令久无弦。"
"次周方溪韵","宋末元初","龚璛","谢老外诸孙，因君观九原。犹疑古人在，转使薄夫敦。臭味偶萍聚，风流如玉温。江东二三策，此道久忘言。"
"送周山□趣瑞安州同知","宋末元初","龚璛","江头雨意湿宾鸿，千里东瓯浙最东。碧树渔矶山水窟，朱衣象笏簿书丛。吾民又遇时更化，此地今闻岁屡丰。若得曾游谢灵运，官闲诗好和清风。"
"题邓觉非云山图","宋末元初","龚璛","云欲行兮时止，山将闇兮日章。渺太虚而观化，载神气以无方。"
"题王君章山水","宋末元初","龚璛","山中古寺秋阴，有客携筇独寻。归来自可一榻，江南落尽枫林。"
"题刘文伟府判收藏山庄夜归图","宋末元初","龚璛","盘桓长松树，莽苍归薄暮。惟应门外山，见我蹇驴去。泠泠野水声，候子庄山路。亦有东邻僧，分卧清寒处。"
"题春江别意图","宋末元初","龚璛","春生南浦上，自子棹歌声。今古邮亭恨，一卮君有行。相望日以远，山色写离情。"
"游桃花坞次郭祥卿陆友元二首 其一","宋末元初","龚璛","三月西城多少花，暖风吹雨过晴霞。海棠昨日开时路，山鸟清阴到处家。长袖挽春携手去，小舆舁醉一肩斜。闲人好在江湖酒，只办年年赏物华。"
"游桃花坞次郭祥卿陆友元二首 其二","宋末元初","龚璛","野水自行路，松风谁掩关。仙家忘日永，老圃得春悭。梦已投林下，生当出世间。玄同二三友，大智本閒閒。"
"春日寄怀书台","宋末元初","龚璛","阊门柳如带，中有别离在。当时官河船，飘摇忍相待。二月东风吹暮寒，追送百里问河干。破屋残灯人去住，欲语不语千万端。竹鸡钩辀啼梦阑，九江道中雨漫漫。已恨金华六年别，当时再鼓荆江楫，七年又恨潇湘阔。人生贫窭北门忧，我一思之生白发。白发生，何足惊，志士潦倒俱无成。酒浇磊块浇不平，况复不饮难为情。长歌短歌无新声，念我独兮在吴城。今年石湖好清明，数树梨花香雪晴，夫君不来湖上亭。昨朝见家信，纸尾烦相问。是亲不可疏，既远不可近。此身江海事多违，往往旧交零落尽。我亦徘徊看舞讴，谁家欢宴及春游。越王郊台踏芳草，危弦二七弹箜篌。箜篌嘈杂儿女语，绣柱朱弦生眼雾。感物逢时重怀古，悠悠我行处，总是衰迟路。待君归来问君故，各天一涯水东注。"
"雨中简韩竹閒二首 其一","宋末元初","龚璛","拥被寒逾峭，雨声遥夜来。蛙鸣东阶下，柴门犹未开。寂寞秋在念，芳菲发先衰。昔我二三友，晤语初阳台。"
"雨中简韩竹閒二首 其二","宋末元初","龚璛","采采一寸芹，靡靡不食饱。王孙从何来，芳年亦同老。徒忧侵病颜，积霭迷远抱。犹能尊酒期，共语山中好。"
"拟游仙诗","宋末元初","龚璛","清风振南海，桂树山之幽。仙人立于独，浩浩逍遥游。长袖拂尘几，下视万蚁丘。此道真富贵，高情谢公侯。广居在何许，浩气标琼楼。隐映云母屏，错落珊瑚钩。煖笙双紫鸾，飞车驷苍虬。朝余鉴灵渊，夕余撷芳洲。执手木羽御，世我相为浮。醉翻九霞觞，一笑三千秋。"
"次张菊存韵送翁舜咨归金陵","宋末元初","龚璛","知音我亦恨钟期，闻士谁曾得赵咨。北海疑乾荐祢墨，东都不采适吴诗。三秋菊酒同行乐，一路家山各坐驰。江国相逢送萧瑟，病身无赖倚筇枝。"
"呈高显卿参政二首 其一","宋末元初","龚璛","人材并用几相投，法度难持每独忧。众味调和羹一鼎，此身屹立柱中流。时贤幸际升平福，世事深烦久远谋。满眼江湖又丰岁，汉廷行拜富民侯。"
"呈高显卿参政二首 其二","宋末元初","龚璛","支离无状获升堂，旧事惊嗟重永伤。葛帔令人愧刘峻，鸡群往日见嵇康。车书混一谁东道，风树凄迷此异方。文献北来今咫尺，敢从公衮借馀光。"
"题简蕙画","宋末元初","龚璛","满堂美人芳菲菲，如此食墨何能肥。古今兰蕙不一种，兄弟夷齐无二薇。"
"虞韶卿以谢叠山请谥立祠北上","宋末元初","龚璛","万叠山中足旧闻，只今谁使意勤勤。周人颇义伯夷事，晋代行收诸葛文。九死本无荣谥愿，一香终为老师焚。黄金台上逢知己，袖有江东日暮云。"
"方子玄为钱德钧作水村图","宋末元初","龚璛","太湖三万六千顷，分得一村如断槎。独立苍茫子玄子，故将秋色画诗家。"
"送史德甫任昆山教","宋末元初","龚璛","世家馀漫仕，名籍几经年。之反马独后，祖生鞭已先。提携离选海，晼晚熟书田。此地分迎送，玉峰秋朗然。"
"和王录事次卢疏斋送饶教诗","宋末元初","龚璛","白发冷官来学校，江上秋蘋催雨棹。居然閒寂竟何为，升木之猱那复教。官长毋庸责功效，大府参军同好乐。我尝技痒得渠搔，醉眼却将高下较。贫无才能食家稍，寤寐九关多虎豹。天寒钟鼓不分明，剥啄送诗惊睡觉。传闻汉诏重儒流，雅欲文章存大较。分付王维孟浩然，明主时呼玉堂儤。"
"题陆梅南雪滩图","宋末元初","龚璛","岁晚空江一滩雪，伊人何处渺蒹葭。扁舟乘兴不可极，见说南泾梅渐花。"
"题邓觉非观兰图二首 其一","宋末元初","龚璛","小桥流水曲阑西，悄悄寒鸦意欲迷。九畹滋兰香一国，茶烟禅榻是幽栖。"
"题邓觉非观兰图二首 其二","宋末元初","龚璛","玉渊桥下别君处，明月海边生乱云。独自归来坐无寐，长空云尽月如君。"
"次年大卿赠张菊存","宋末元初","龚璛","借得才名重此州，州人共看菊花秋。从来游刃有馀地，如此佞山能拔不。前辈风流犹可作，一官岁月不胜遒。和诗若寄陵阳老，说与平生为道谋。"
"为周静境赋玉芝","宋末元初","龚璛","双凤祥光芝盖軿，仙人来听诵黄庭。佩环为我飞零乱，霜露当时下杳冥。太华移莲秋一色，三年刻楮地通灵。世间久服轻身药，未用神农本草经。"
"题赵大年小景","宋末元初","龚璛","风流文采王孙梦，景物当时处处同。杨柳烟轻飞燕子，芰荷水煖浴凫翁。"
"惠崇小景","宋末元初","龚璛","物外道人方晏坐，身如枯木倚寒江。鸦鸦雁雁集禅观，何似鸳鸯画一双。"
"雪吟","宋末元初","龚璛","江云写愁霰，诗鬓共侵寻。瑞应腊前语，寒生天外心。冥搜归一色，兀坐了玄阴。玩我玉如意，微茫太古音。"
"饮沧浪园得红字","宋末元初","龚璛","携酒盈樽烦小童，翩然丘壑试东风。分畦菜本丰年玉，二月桃花一雨红。官事閒忙适相半，世人忧乐岂无同。古来乔木今谁在，濯足沧浪曲未终。"
"访别郑鹏南佥事","宋末元初","龚璛","借屋青山下，移舟百里程。我惭徐孺子，君是郑康成。夜语破春梦，天寒闻霰声。行藏一尊酒，岁晚更同倾。"
"次韵房晦叔自京口来访","宋末元初","龚璛","我愧德璋能勒文，却因久别慰辛勤。家乡故老来今雨，客路春阴结暮云。二月酒樽寒悄悄，少年心事白纷纷。江山只在君归处，回首无声写离群。"
"物外轩分韵得饮字","宋末元初","龚璛","俗气何由来，开径入萧凛。驱马一日休，授以游仙枕。是名物外轩，分别正当审。万物同此生，距我不远甚。旦旦出世间，诊梦犹在寝。东风吹故衣，众客坐敛衽。城南学者家，九畹告春稔。伊谁相与娱，折兰侑清饮。"
"诗会分韵得万字","宋末元初","龚璛","士生适江湖，岂必甚高论。天下本无事，过许无乃慁。君看古商君，扰扰终辕轘。不如渊明酒，悉索钱二万。于焉永今朝，良晤极缱绻。旭日敷春阳，爱雨满众愿。诸公美采芹，我亦竟忘献。既闻召故老，世治复何恨。膏雨当及时，物态竞滋蔓。吴侬得丰登，饱吃残年饭。"
"赋兰分韵得服字","宋末元初","龚璛","至人委蛇道，风雨化清淑。滨纷从何来，偃蹇灵姣服。采芳孰同心，可近不可俗。举觞对兹花，沅湘浩然绿。陶陶醉为醒，亹亹众所独。岁晏深相期，种德如种玉。"
"社集分韵得生字","宋末元初","龚璛","桃李向来蹊自成，閒身半见绿阴生。每随晓梦换时事，犹记春寒闻雨声。满坐嘉宾须北海，三升美酒似东平。清和风日江湖好，相伴长歌复短行。"
"赋圆荷分韵得细字","宋末元初","龚璛","幽人岂无衣，遇物思芰制。甘脆相本根，帖妥谁点缀。池光展更开，雨声打还细。坐看青春改，不叹绿波逝。葺之湘累盖，抗之洛神珶。泥涂久甲子，铅汞方既济。世纷晚若遗，水中采薜荔。"
"偕杜懋修魏飞卿昆仲饮尊相寺前康家桃园","宋末元初","龚璛","醉倒春风酒百壶，桃花一色一千株。除是武陵溪上有，决定玄都观里无。"
"次郑佥事送于寿道之慈湖长","宋末元初","龚璛","樽酒南薰别意凉，慈湖宛在象山阳。人生莫恨书檠短，地褊何堪舞袖长。亲舍云飞千里白，客篷雨涨一川黄。昔贤了了经行处，草木留君发旧香。"
"留岳仲远处欲归赋","宋末元初","龚璛","客怀迷积阴，归梦理前路。筱岸散清漪，秧畴生绿雾。蚓鸣沮洳夜，鸠唤苍茫曙。我本江海人，安得扁舟去。"
"为邓觉非赋倦篷","宋末元初","龚璛","倦游已学渔翁，渔舟倦来掩篷。虾蟆䱥鱼天气，菰羹莼菜秋风。"
"清风","宋末元初","龚璛","清风鸣禽竹解箨，窗下枕书还看书。老去不能知世事，向来端合爱吾庐。"
"王伯仪往洞庭祭龙祠同游不暇赋四绝因记昔游 其一","宋末元初","龚璛","幽洞髯龙老不眠，眼明初识醉乡仙。来参缥缈峰头句，付与齐州九点烟。"
"王伯仪往洞庭祭龙祠同游不暇赋四绝因记昔游 其二","宋末元初","龚璛","石塘小泊欲三更，商估归船唱月明。睡觉方知过湖去，晓风芦苇作滩声。"
"王伯仪往洞庭祭龙祠同游不暇赋四绝因记昔游 其三","宋末元初","龚璛","仙翁释子杂渔樵，容我游人问路遥。种树园林看驯鹿，采菱风日荡轻桡。"
"王伯仪往洞庭祭龙祠同游不暇赋四绝因记昔游 其四","宋末元初","龚璛","湖上西山青一螺，白头人怕白头波。春来秋去扁舟在，园客相邀种橘窠。"
"吴侬行","宋末元初","龚璛","吴侬畏雨如畏虎，不道梅霖是时雨。江湖占水多作田，雨来水涨无坚土。年年相戒筑岸围，州县施行督田主。纷纷何益耕者劳，鼕鼕还听踏车鼓。乡风种麦属农家，拾穗泥中镰不举。公私上下望西成，儿女插秧深没股。饥荒却忆四年前，百货如今尚高估。惟有斗米八十钱，虽贱伤农未为苦。此事犹应费将护，因民所利物无迕。诸贤炼石天可补，肯使穷阎怨寒暑。"
"分韵得柳字","宋末元初","龚璛","小年不畏暑，赫日抗尘走。中岁得早衰，受热坐不偶。炎官不贷人，焦火十日久。一凉谢天公，物极出援手。不知檐间雨，为洗池上柳。便荫赤藤簟，来倾碧筒酒。此身付阴阳，了了鱼在笱。相逢取意醉，是名无何有。夷犹太平时，自称江南叟。"
"送黄易岩访商廉访","宋末元初","龚璛","天地清溪鹤不群，百年文献足知闻。外家自是朱元晦，今代岂无扬子云。太极异同须共载，连山真伪可难分。故人江右三千里，荔子红时政忆君。"
"次马唐卿与高参政八诗 其一","宋末元初","龚璛","芒芒九土大，赫赫初日临。迢迢江之南，斯民有呻吟。伊谁分顾忧，志通亦惟深。将令被其泽，王道由仁心。"
"次马唐卿与高参政八诗 其二","宋末元初","龚璛","冗官固当汰，一手挥万蝇。群类虽难除，臭腐宁久凭。致治固有要，必去世所憎。彼物无已害，天民本蒸蒸。"
"次马唐卿与高参政八诗 其三","宋末元初","龚璛","斯民如良苗，岂堪食根蟊。抵冒取其财，不尽有不休。汉人附五行，周家先九畴。正直方世用，万古清风留。"
"次马唐卿与高参政八诗 其四","宋末元初","龚璛","唐人作丞相，分当食万羊。不知苦辛者，但取充饥肠。祇今天下宰，圣明登俊良。勿言公孙俭，布被意何长。"
"次马唐卿与高参政八诗 其五","宋末元初","龚璛","粳糯三百万，连樯发南溟。岁计给浩穰，来音倾耳听。明公顺天道，坐镇鱼龙腥。未羡蒋漕使，风旂立中庭。"
"次马唐卿与高参政八诗 其六","宋末元初","龚璛","菁莪正乐育，泮水涵至清。自公勖多士，非时无所争。垂帘昼閒寂，岂无读书声。口耳四寸间，慎思辨宜明。"
"次马唐卿与高参政八诗 其七","宋末元初","龚璛","编氓召往役，破产纳宫中。吁嗟不均患，兼并遂成风。义米可救弊，上下当齐同。譬如山有林，众木成其丛。"
"次马唐卿与高参政八诗 其八","宋末元初","龚璛","吴市昔繁盛，酒垆器铮铮。子钱永为额，官榷久不行。干办责府城，醉梦相死生。损多以予少，人心刻嘉名。"
"偕陆季道钱德钧陆友元叶彦思张仲容饮府庠荷花池上既而又自韩园至邓觉非家饮观莲分得色字韵","宋末元初","龚璛","清樽如有期，初凉意俱适。肯来寂寞滨，菡萏亦净植。陶然转乘兴，径度一圃碧。遥指城南家，临水更展席。酒狂易为仙，风便香堪食。空宇无能尘，物我皆醉色。谁言鬓已秋，始得痛饮力。愿将花上露，为洗坐中客。"
"夜凉偶题寄子中弟 其一","宋末元初","龚璛","夜凉细雨枇杷树，相送无眠到枕前。何时酿熟山中酒，却数东游二十年。"
"夜凉偶题寄子中弟 其二","宋末元初","龚璛","岁岁言归归未得，家书不复送归期。看云忆弟在何许，三百里程长别离。"
"夜凉偶题寄子中弟 其三","宋末元初","龚璛","石门小坞五州南，二父遗基履见庵。租户田间斲秧马，墓人雨过扫松蚕。"
"夜凉偶题寄子中弟 其四","宋末元初","龚璛","五岳名山终遍游，今人那复晋风流。向来婚嫁无难事，及至中州见白头。"
"夜凉偶题寄子中弟 其五","宋末元初","龚璛","吴中粳稻甲天下，我种薄田当水涯。梅霖本为岁太旱，百亩其如数口家。"
"题王得臣护亲丧归平阳卷","宋末元初","龚璛","北人莫作江南土，陟屺之悲贫莫伤。辛苦平阳王孝子，三千里外护亲丧。"
"题高氏诗卷","宋末元初","龚璛","景德禦戎渡河时，王曰曷不吟一诗。逮其后世富有作，共维圣母元祐脚，国破家亡出古壁。"
"日夕佳为义上人赋","宋末元初","龚璛","朝来常见山，不暇为山计。日夕山最佳，山僧此时睡。牛羊久下来，飞鸟泊林际。寄语陶渊明，是真即非意。"
"题李飞卿所藏郑子实竹石","宋末元初","龚璛","归来乎山中，荆薪煮白石。周碧恍已化，殷墨久不食。"
"次陆梅南兰桂玉簪三花卷","宋末元初","龚璛","偃蹇淮山隐，离骚楚国清。玉簪凝思冷，香墨扫秋横。一水空明净，三花色界轻。人间较多品，于此已忘情。"
"题丁生所藏钱舜举山水","宋末元初","龚璛","寒溪深无鱼，扁舟小如屐。举世相为浮，更用一篙力。画彼山中人，憩此松下石。"
"病起试笔十韵","宋末元初","龚璛","积雨弥空阔，翩翩多去舟。将家值卑湿，无事得清幽。安石非高卧，文园已倦游。壮心释如意，短发寄搔头。病约山容瘦，闲窥雁影浮。双扉寒自语，一榻澹相留。香篆纡萦晚，画屏潇洒秋。黄花荒古道，白月起沧洲。不死千年药，平生百尺楼。暂分仙枕梦，遥访羽人丘。"
"王宽斋送菊 其一","宋末元初","龚璛","闭门伏枕重阳过，病起谁来伴病夫。王家园里秋光好，须送黄花三两株。"
"王宽斋送菊 其二","宋末元初","龚璛","忆与诸贤入醉乡，黄金得意买秋光。微红淡白相辉映，遮莫雨来深院荒。"
"王宽斋送菊 其三","宋末元初","龚璛","今朝无事要花开，盛酒老盆移菊栽。若觅庾冰犹在此，信知陶令早归来。"
"玉茶二首 其一","宋末元初","龚璛","窗外西风开玉茶，春山传味更传花。年年冰雪通红火，纵不同时总一家。"
"玉茶二首 其二","宋末元初","龚璛","乳白晴云瀹嫩茶，秋江一色赋奇花。鬓丝禅榻看花笑，惟有玉川真当家。"
"白扁豆","宋末元初","龚璛","小园闲种药，白豆近花篱。蔓草浑相亚，酴醾不自持。我衰方采采，秋实正离离。幸约繁香在，平生见事迟。"
"山药歌","宋末元初","龚璛","绿薜紫藤缃色子，种玉绵延春透髓。晴虹岁晚寒不起，托命长镵山谷里。小隐墙东整药栏，斸土政得才槃槃。服食相传养生诀，茂陵刘郎和露啜。"
"牟大卿挽诗","宋末元初","龚璛","宦业遭时运，儒先保寿龄。来徵宋文献，竟是蜀沈冥。清节衣冠古，吉人山水灵。高门久阴德，诸子用遗经。"
"藩邸洪子深参军得旨江南印儒书归国次韵张清夫所赠以赠之","宋末元初","龚璛","闻君结客满金台，多是贤王推挽来。汉殿早朝分使节，扬州春兴动官梅。海东贸易鸡林贾，天下文明凤诏开。归载图书广恩赐，新正同赴万年杯。"
"题黄葵卷","宋末元初","龚璛","谁念相如渴，仙盘露正寒。秋风茂陵客，不见紫金丹。"
"次仇山村见寄","宋末元初","龚璛","故旧相望怜索居，病身禅榻了无馀。从知聚散等成梦，却要寒温多寄书。四海定交吾靡靡，浮云方驾自鱼鱼。唯君尊酒论量好，出口他人得我徂。"
"送杜义方台掾","宋末元初","龚璛","物我相忘杜德机，阊门别意立霜威。春前春后梅初白，巷北巷南人渐稀。社里诗章常直草，台端掾史最褒衣。升平气象身亲见，执法光辉拱太微。"
"次张正卿平江伯见赠","宋末元初","龚璛","车马匆匆不我过，诗书亹亹奈君何。邻墙烛影夜未艾，客路梅花春渐和。佳士逢时文苑传，小人有分力田科。支颐送远阳湖上，急雪回风生意多。"
"题郑子实著色溪山渔乐图","宋末元初","龚璛","东风忽来吹绿雨，闲云更学苕花舞。山中之人归未归，溪上渔舟泛春渚。"
"社集陈行之家不能往分韵得几字","宋末元初","龚璛","气如牵丝汗如水，小窗长凭乌皮几。六合一甑蒸雨山，矫然欠伸望诗垒。城南城北三十里，出门何之茧余趾。平生投辖是谁家，岂不相寻醉乡里。昨朝疏食常见邀，已怕青鞋在泥滓。高堂众彦集清风，脱略边幅去臧否。况我从来有成约，往又不勇嗟委靡。江湖虽宽暑雨深，彼蒲与荷美人美。安得提携冰雪仙，直上虚空驰騄駬。"
"分得牖字","宋末元初","龚璛","南州候炎蒸，端居启窗牖。及兹窘繁阴，时雨无乃久。凉朝掩书坐，霁旭閒门守。雅集登高堂，爽朗在俎豆。旷怀何以娱，新筠绿于酒。生物趋化功，我亦非敢后。愿言玉烛和，岁事望农亩。"
"题小米云山","宋末元初","龚璛","分流冈下石门湾，日日白云如此山。薄暮米坟松枥暗，扶筇曾与一僧还。"
"锡山道中","宋末元初","龚璛","忆昨理征棹，郊源微绿初。一水霁寒碧，前村生远墟。何如带笭箵，政复在籧篨。客里问啼鴂，江南人欲锄。"
"题荆公诗后上有甓社文房印乃吾祖遗书散落者十馀年前子中弟得之书来相报今不能共观聊书其后","宋末元初","龚璛","忆子书来说买书，印章惊认劫灰馀。松风小牖秋如梦，淡墨疏行泪满裾。"
"钟性春以大拙和尚偈周景远书见示往杭性春师邓中斋","宋末元初","龚璛","亭亭白莲花，了了本无语。禅者真大拙，破口为君举。混俗如是翁，写之墨飞舞。岂伊安明宗，到此究竟取。携将江东云，去听湖上雨。感君来相问，欲起蛰虫俯。众生我皆病，万法立何所。欠伸送君行，钟子琴自抚。"
"访袁伯长于尹山归寄","宋末元初","龚璛","新桐有清露，有怀相聚稀。尘襟开悄悄，浦帆下依依。宇宙苍茫共，风流迤?微。平生谢安石，雅志不相违。"
"焦山","宋末元初","龚璛","还乡白发鍊丹台，世外襟怀渺渺开。山与江倾横海立，人随秋迥御风来。石公渡口扁舟在，铁瓮城头断角哀。辗转阑干凭万古，少年自许拔尘埃。"
"洛社东泊","宋末元初","龚璛","放舟山水间，舟上载青山。薄暮临溪坐，青山相对閒。"
"南墅散步","宋末元初","龚璛","散策忘远近，看云孤野夕。履石冰涧喧，缘冈松林黑。纷纷车轮后，宛宛崎岖迹。矫身一延伫，金彩罅西魄。遐思动盈抱，百年会有息。人生信少娱，道心常自得。山中樵者归，舍南炊烟直。焉知同岁暮，亦有还乡客。"
"游长山灵渊庙","宋末元初","龚璛","胜日携尊远，前冈缘路深。轻舆容岁暮，众木耿岚阴。勺水神龙宅，龛灯古佛心。悠然无与晤，欣会在冲襟。"
"离京口二首 其一","宋末元初","龚璛","寻常梦归处，行来如梦时。一身无旧业，白发几新知。容易平生别，久长孺子悲。空床独风雨，世事转难期。"
"离京口二首 其二","宋末元初","龚璛","十舍官河接夜航，却怜归去是他乡。骨肉无多来送别，半生犹为一穷忙。"
"云石诗为庆上人作二首 其一","宋末元初","龚璛","世间一切法，如云行空中。太空不待云，因云而见空。"
"云石诗为庆上人作二首 其二","宋末元初","龚璛","英英出山云，去作丰年雨。归来化为石，点头了无语。"
"赠医僧海峰","宋末元初","龚璛","白白云生海上山，飞来作雨洗尘寰。即是华严发心住，一时龙藏满人间。"
"金沙道中二首 其一","宋末元初","龚璛","野翁依约事春农，试手閒门种两松。门外行人踏残雪，肩舆小驻见茅峰。"
"金沙道中二首 其二","宋末元初","龚璛","呼酒得鱼鱼满罛，削来甘藕脆如无。行人若过南兴郡，白浪休摇长荡湖。"
"宜兴道中","宋末元初","龚璛","鸡犬如同社，山川故逼人。从知生事拙，失喜客途新。野麦去年雪，风篷千里春。方当太平日，更齿浙中民。"
"汎湖","宋末元初","龚璛","五湖何所如，来往一舟虚。水彻晴明际，人游开阖初。青尊浮世事，白发顺风梳。岂必行天下，好奇归著书。"
"赋朱自斋环碧亭","宋末元初","龚璛","自开老子得环中，色色俱无处处通。行到小亭逢水竹，偶然一碧是虚空。"
"送邓觉非馀干教","宋末元初","龚璛","大隐留吴市，馀干问越田。象山皆教忍，学者更家传。多士芝兰室，古人书画船。东亭重怀旧，诗满绿阴前。"
"朱自斋画石邓觉非作兰朱寄其子叔过吕蒙斋赋诗索和","宋末元初","龚璛","滋兰弥前庭，自是山中英。昔年徵吉梦，今日寄幽情。千里何当遥，晼晚如石贞。毋为童子佩，药蔓取周名。援毫思楚南，嶷嶷被秋荣。长歌植德诗，采采一襟盈。"
"次林彦粟春兴","宋末元初","龚璛","谁复春閒时不遨，花时政坐海棠巢。何妨痛饮称狂士，更拟扶藜过乐郊。淡沲风光疏雨歇，芳菲蝶梦一莺捎。俊游到底须年少，鬓影衰来荫白茅。"
"柬彦达","宋末元初","龚璛","移床风雨中间卧，散帙诗书取次看。自笑无能成老大，相投一语逼清寒。吾生往往车轮角，世事区区茗椀乾。更约君家好兄弟，通群尘尾拂悲欢。"
"送束申甫任江陵教因寄书台时录荆之广西宪幕","宋末元初","龚璛","世事气翩翩，莫令成白颠。邓侯文学掾，张子孝廉船。梦泽几千里，停云又一篇。因书极南楚，离别盛中年。"
"六月","宋末元初","龚璛","六月凉如冰熨齿，枇杷移阴碧书几。风匀书叶蚕晕纸，语默无穷岸巾起。我思古人望逸轨，遥山岩岩作清峙。百年几何北窗里，宇宙不满平生喜。"
"至元七年滨州渤海县刘平戍枣阳夜宿沙河虎啮之去其妻胡氏掣虎足呼七岁儿取刀刲虎出肠胃夫脱三日乃死","宋末元初","龚璛","妇人见夫不见虎，上天下地孰予侮。小儿见母不见刀，跃然赴手无咆哮。恻隐乍见即如此，微而究之极生死。共惟人人第一心，汝其毋二帝汝临。"
"再次韵舜中","宋末元初","龚璛","徂暑有今日，太空无积埃。闲抛数点雨，凉晕一痕苔。独立江湖回，深然霜雪来。因君歌白苧，醒醉入徘徊。"
"中山为舜中赋","宋末元初","龚璛","舜中山中来，手持中山记。我吟山中诗，石砺攻玉粹。先正司马公，常念一中字。当时伊川程，初不以为是。人生所谓命，受之于天地。未有字义前，此念何所寄。日用而不知，礼乐本孝弟。圣贤岂异人，众以华嵩企。舜中学既优，具见诸行事。立剖是与非，敢问何所自。于焉道无陂，政尔心得位。知能执两端，功在进一篑。堂堂大丈夫，万物皆我备。乃今为中山，转欲生疏义。寂然不动时，更不容拟议。"
"昼眠起题","宋末元初","龚璛","把书敧枕看，书倦睡相干。睡好书堕地，觉来风雨寒。"
"次舜中言别","宋末元初","龚璛","一日政须官九迁，故来闷处共超然。露蛩咽响听幽语，岩杜生香醒醉眠。青鬓光阴无事饮，锦袍意气大江船。明年若伴□明录，我亦逢时举力田。"
"吴君玉哀词","宋末元初","龚璛","好客贫无厌，伤怀病若何。书来唯市药，酒在不成歌。萱草先秋谢，蛩声咽露多。平生狂阮籍，挥泪邈山河。"
"和张仲宽紫薇花","宋末元初","龚璛","焚和孰胜火，避暑受清阴。文书静不忙，紫薇相伴吟。物态皮肤尽，炎威颜色深。下厅日方永，初开映烦襟。可怜再三开，盛衰惊客心。结实难为期，采香空自寻。虚名似西山，疗饥匪斯今。一搔望麻姑，犹为忍隽禁。醉眼纷已缬，凉飙吹众林。"
"赠洪子潨参军沈王处购书奉旨乘驿","宋末元初","龚璛","舆图沈国东南境，家世辽城尺五天。志士何妨曳裙贵，贤王欲与购书传。文风物色先江左，使指光华下日边。我亦平生小溟渤，要随洪范过朝鲜。"
"次张仲实游山图","宋末元初","龚璛","地胜清游惯，山空一笑哗。岚阴冰入体，林影雨天花。北水知鱼处，南邻有酒家。应联纳凉句，归去故园誇。"
"题龚岩翁龙马图","宋末元初","龚璛","学古斋中楚龚，揽天飘御风鬃。莫论将军画马，试看老子犹龙。"
"题小像","宋末元初","龚璛","留眼何妨去了眉，天公肯复要须儿。不同之处如其面，三代斯民政是谁。"
"送学道庞山长","宋末元初","龚璛","学分如舟小，先生一饭多。雨花容洒扫，风竹送弦歌。汉上旧堪隐，吴江春始波。圣朝方取士，更举孝廉科。"
"梅隐君挽诗","宋末元初","龚璛","梅仙非素隐，兄弟乐乡闾。自住东头屋，长乘下泽车。岁寒乔木古，江远暮云疏。生死知无憾，传家万卷书。"
"空心亭分韵得旭字【常建题处】","宋末元初","龚璛","依微转樵径，更上虞山麓。閒寻昔人诗，自悟禅房宿。野木荫花气，幽潭得山绿。日日空心亭，山僧爱朝旭。"
"蕙花二绝答李翠璧 其一","宋末元初","龚璛","山谷幽兰春正开，芳菲堂下为谁栽。底须闲辨招魂注，更看光风转蕙来。"
"蕙花二绝答李翠璧 其二","宋末元初","龚璛","生须百亩纷披绿，一干数花香更足。却恨涪翁是楚人，诗到山矾水仙俗。"
"题醉女六言","宋末元初","龚璛","至人猖狂妄行，吾欲名非常名。自为燕西王母，或从逢左女生。"
"江鱼少赋者思杜少陵青青竹笋迎船出白白江鱼入馔来虽非此江鱼然可与吴郡志所载楝子花开石首来箧中紫被舞三台为对戏赋一诗","宋末元初","龚璛","腥风吹石首，晓日曝金腮。不去网三面，竟分羹一杯。迎船竹笋出，脱絮楝花开。海错物外贡，时来无弃材。"
"龚岩翁以焦墨作乱山甚奇为题六言","宋末元初","龚璛","无力拔山竟去，奋髯饮研欲枯。介甫但有执拗，吕端不是糊涂。"
"题阙","宋末元初","龚璛","碧落银河西北倾，披襟散发沐空明。谷阳老子眠不成，夜如何其候鸡鸣。廓然高秋浸严城，街鼓逢逢人未行。车轮碾地何年平，寐者寤时皆六更。"
"菊山诗为医者周生作","宋末元初","龚璛","南阳水可饮，欲寿人所同。药圃能几菊，岁晚满山中。若昔尚种德，培之滋不穷。后来袭芳菲，草木皆奇功。士生及志物，有技孰俾通。掇英疗人饥，此当代天工。人困何可医，人病尚可攻。我归读我书，老眼明霜丛。"
"题史景福山水为文壁","宋末元初","龚璛","晴云蓊蓊未出山，好山屹屹能参天。远者大者青绵绵，依依石间得流泉。清樾离离荫我前，高堂对此冰雪悬。忽如载之书画船，掺执子手翛翛然。"
"夜坐伤书台旅榇未归葬","宋末元初","龚璛","凉宵坐无寐，萤火耿熠熠。徘徊去年秋，怃彼逝者急。九天露气高，四野蔓草湿。搔发不容垢，所念沐如泣。平生相知心，瘴岭表独立。白驹絷维久，华屋风雨入。湘汉多方舟，倾身望何及。旅泊更晼晚，山中物皆蛰。"
"陆季道归汾湖居寄怀","宋末元初","龚璛","汾湖水满天如碧，美人扁舟弄秋色。相望知无两日程，昨日便为风雨隔。四十里城何偪仄，辽鹤飞飞不停翼。桂花欲开尊酒在，世事肯容头发黑。君能发药起我病，时复思君支短策。却寻论心携手处，意行犹到城西陌。伊谁不是无家客，乡井田园归路直。莫令怀抱感中年，中年一笑良难得。"
"史教授挽诗","宋末元初","龚璛","宦辙回看蜀道赊，閒门静掩霅溪斜。幼来本为斑衣舞，老去何须绛帐遮。秋日驴鱼共莼菜，旧乡凤鸟集桐花。一丘埋玉人生了，诗礼相传孝行家。"
"题子昂两小幅画二首 其一","宋末元初","龚璛","西风山欲瘦，败叶不辞柯。幽草无人识，其如岁晚何。"
"题子昂两小幅画二首 其二","宋末元初","龚璛","竹萌终抱节，叶落始归根。惨惨秋无际，依依石不言。"
"题高弘道游庐山图","宋末元初","龚璛","閒里题诗不奈閒，输君把酒对庐山。平生更有丹青手，便著幼舆岩石间。"
"次陈响林并答王录事","宋末元初","龚璛","半生欲归心，识路如老马。童子发已华，往梦肄宵雅。家园故京口，阿蒙久城下。山云横五州，先垄暗松槚。宿昔风雨多，捲我茅一把。相携记父兄，独恨辞里社。犹馀耆旧人，既远不我舍。我生堕奇蹇，知我晚逾寡。裀溷偶飞花，身世剧飘瓦。造物奚以为，为是区区者。诗从响林来，氛尘顿清洒。何时杖屦撰，纵观大江泻。倚歌发出狂，态度直草野。晤言谁复同，笔意浩难写。但忧参军诃，不饮面为赭。喧喧东郊斗，面面西凉假。卑湿类长沙，偏仄住颠厦。愿从祥麟郊，与辨白鱼鲊。"
"题赵子固水仙墨梅二首 其一","宋末元初","龚璛","神仙何渺茫，子固类元章。奕奕湖海气，明明金玉相。"
"题赵子固水仙墨梅二首 其二","宋末元初","龚璛","春风的皪微，凝笑补之肥。大似廉仲宣，雅疑陈去非。"
"题翠禽画","宋末元初","龚璛","一曲寒塘漾夕晖，珍禽照影惜毛衣。非鱼也自知鱼乐，不肯花前掠水飞。"
"浮图山庄冬夜","宋末元初","龚璛","山田得秋稔，农家共欣欣。里社竞箫鼓，吾生愧锄耘。耽书岁云晏，五十更无闻。古今转难通，何能筋力勤。缅兹寤寐怀，拥炉取微熏。荒村鸡鸣远，不知遥夜分。可怜独辕车，径度长冈云。卖薪者谁子，低回日寒昕。旷望城中尘，天地方絪缊。"
"题刘平叔所藏辋川图","宋末元初","龚璛","辋川图里王摩诘，胜事后来空自知。想见开元全盛日，山林朝市两逶迤。"
"元贞乙未予赋诗有烂游吾欲首斜川之语于是延祐乙夘二十年矣正月三日与犹子永诵渊明诗忆旧事恍然如为今日设将男婚女嫁少文之愿倘遂乎","宋末元初","龚璛","一语匆匆二十年，烂游吾欲首斜川。今朝开岁倏五十，稚子诵诗惊醉眠。元亮归来殊未晚，买臣富贵政堪怜。名山五岳无穷意，浩荡春风白发前。"
"次庄恕斋总管","宋末元初","龚璛","时平宰辅致民康，事合天心雨露香。要补崇丘极高大，请歌成相用贤良。车书混一轻金玉，螟?销除富黍粱。四海丰年化为酒，愿馀酺饮寿吾皇。"
"题□隐君像","宋末元初","龚璛","挂冠供白蜜，无药得黄金。至竟山中相，松风庭院深。"
"刘时中来过绿筠斋","宋末元初","龚璛","自君之来吾剧谈，古今落落鬓毵毵。筠斋有琴亦不鼓，醉过春风三月三。"
"送醋芹","宋末元初","龚璛","食芹之美心独苦，不为家居頖水东。采采盈筐转无味，借君老面摺春风。"
"班彦功为萧君璋画红梨花","宋末元初","龚璛","节物临寒食，莆丘冷淡新。院落寻香雪，京华生软尘。"
"陈君祥参政挽诗","宋末元初","龚璛","混一谋猷早，承平属任繁。躬行儒不及，阴德狱无冤。草木知遗爱，人林痛达尊。双珠掌中见，宦业绍家门。"
"广微龙","宋末元初","龚璛","红光掣电墨雨入，谁袖轰霆起春蛰。絪缊之际物化醇，九天下垂海拱立。"
"林彦达山水","宋末元初","龚璛","看山头拄背，结屋树随缘。一水盈盈隔，閒云在在眠。"
"人生","宋末元初","龚璛","生人本同体，弱肉强之食。方其恣奸险，从尔言籍籍。相为舞官法，未几遭鬼责。是非予夺间，一二堪指迹。此固可以戒，犹搔寿考额。彼哉幸而免，至竟心不测。"
"天平道中二首 其一","宋末元初","龚璛","望荼䕷好雪䰐鬖，暖日和风信去帆。寂寂馀香花数点，晴波欲动嫩凫搀。"
"天平道中二首 其二","宋末元初","龚璛","鼓声依约分鱼市，不负侬家白酒鲜。粳稻新秧及时插，苧衣清楚入梅天。"
"分荷字","宋末元初","龚璛","酒为新凉饮，诗来酒意歌。微风万个竹，过雨一陂荷。窈窕初开径，涟漪不起波。明年避暑录，何处共婆娑。"
"山水画","宋末元初","龚璛","窍于山川载神气，开辟而来画何异。无隐乎尔观尔志，子敬为子敬敬识。"
"白云阡为张祥卿作","宋末元初","龚璛","物外方絪缊，白云山之巅。匡庐下马坟，是家卜牛眠。人子岂不养，生人无百年。至今心眼孤，皎如香炉烟。人人有此云，回望俱可怜。霜降春雨濡，何独君拳拳。终身知孝慕，体受当归全。一举足出言，而亲长在前。因君与世人，死生安者天。不见南阳行，荒哉原巨先。但威太行险，勿羡怀英贤。"
"谢陈壶天惠蟹","宋末元初","龚璛","寒蒲缚来肠已无，枯骨裹肉肉自腴。为君唤醒江湖梦，孤篷细雨声相濡。贫家不办满眼沽，糟床溜溜红真珠。起来为立西风里，一径晴寒菊数株。"
"题横披竹","宋末元初","龚璛","竹影平寻月落时，小舟移岸半蒿迟。参差化作一匹练，我独寒篷亲见之。"
"题岳仲远所藏坡翁焦墨枯木竹石","宋末元初","龚璛","坡仙胸中非酒浇，吐出苍玉秋寥寥。忽然变化不可极，怒龙倒海拔沃焦。"
"蓬莱音琴铭","宋末元初","龚璛","蓬莱仙人佩霞飞，縆我朱弦明玉徽。千古万古大音希，海深深兮山巍巍。"
"次赵可大见赠二首 其一","宋末元初","龚璛","江浦有捐佩，幽兰共芳馨。解后展良晤，习容观玉声。翱翔谁与偕，即之溯修名。友士常来足，蹇予车盖倾。寒宵念邻居，皎月临中庭。信知西坡翁，老眼千载明。士生有穷达，不辱斯为荣。"
"次赵可大见赠二首 其二","宋末元初","龚璛","美哉慈乌诗，倚歌鼻酸辛。矫矫寸草微，茫茫天地恩。人人有此乐，回看亲舍云。何如奉菽水，晼晚严晨昏。但云谷口耕，名为京师闻。"
"读汉书","宋末元初","龚璛","张汤多巧诋，公孙但从谀。甚恶刀笔吏，亦鄙章句儒。在廷无党偏，惟有汲长孺。徒为右内史，几以不悦诛。武帝欲云云，顾问当何如。陛下内多欲，奈何效唐虞。申生言力行，较之得皮肤。惜不能用黯，为御史大夫。丞相取充位，不用董仲舒。对策最纯正，尚忧书自书。六经日表章，儒效旧阔疏。治道固有本，千载一长吁。"
"次干寿道陪曹许二丞山行","宋末元初","龚璛","西郊凛风快冬晴，南州落木先春荣。骅骝并辔来幽并，天上丞弼山中行。山如削华水环瀛，观山玩水宽作程。海鸥忽来立虚明，翛然更觉富贵轻。路傍初植析羽旌，道从肯令僧定惊。涵空俯瞰吴王泾，当时射越飞鹘鸣。入贡施女如娇莺，亡国不在黄池兵。吁嗟斯人为物灵，岂随血肉同腐腥。故有戒心无放情，尔培尔栽覆尔倾。姑苏范公自高平，庆历执政用六经。是能才全德不形，一代治化非难成。二公酌泉倚云屏，古今事业相峥嵘。栋梁松柏森森青，忠烈寺下谁将迎。有客新列慈恩名，何假禅悦谈无生。促坐参语酒未冷，焉得閒日留双清。归途寥旷嵯峨城，林薄万籁皆琴筝。洞庭慑伏波涛声，英雄废台呼旧鹰。鱼龙末技不敢呈，惟见夕照寒烟横。"
"香林长老为其师叔祝香求诗","宋末元初","龚璛","故纸堆中唤师叔，香林花叶续传灯。寻思四十年前事，只为茶毗一个僧。"
"冬至","宋末元初","龚璛","有约佳人殊未来，地炉孤坐画寒灰。今年物色得春早，一夜梅花如雪开。阅世徘徊九节杖，凌风缥缈百层台。江南若个山中树，几许阴晴生绿苔。"
"书台像","宋末元初","龚璛","荆江亭诗长沙酒，浩浩东流泻南斗。守德之宅扬子云，疾恶如风朱伯厚，仕虽可久耕欲耦。"
"周氏野泉别墅图","宋末元初","龚璛","皋陶旧国群山里，寂寂野泉山谷底。试寻山脉问泉源，定有蛟龙拔湫起。城郭犹堪万家汲，芜秽适从何代理。大雨不溢旱不枯，育德渊然古君子。簿领三年报政成，习俗能谙风土美。桐乡爱我爱桐乡，旧日劝农曾到此。身闲却作负耒来，愿与吾民同井里。安仁已种环县花，伯道惟饮吴中水。毋勤父老歌去思，此处枕流方洗耳。"
"五柳图","宋末元初","龚璛","吾友石民瞻，平生书画忺。曾为彭泽令，柳下识陶潜。"
"游桃花坞次郭祥卿陆友元韵喜善之赴召","宋末元初","龚璛","黄堂邓公直，金匮史迁书。朝野太平久，文章全盛初。北方多宿老，南士有新除。此事须公等，秋江晚执袪。"
"题了堂所藏郭天锡作乱山烟雨图","宋末元初","龚璛","南郭山人隐几处，青山白云无所住。万壑度尽松风声，更向了堂参一句。"
"和静春赠唐心月韵 其一","宋末元初","龚璛","白苧萧然凉意回，清尊不共故人开。江湖水满雁鸿过，天地秋高风雨来。"
"和静春赠唐心月韵 其三","宋末元初","龚璛","我看浙江无数山，尽携明秀与俱还。平生此复兴不浅，宛转小诗料理间。"
"和静春赠唐心月韵 其四","宋末元初","龚璛","越来溪头烟水秋，绵绵洲渚忆曾游。城下荷花望不极，城上乌栖乐未休。"
"和静春赠唐心月韵 其五","宋末元初","龚璛","旧雨人来今不来，柴门自为晚凉开。平生所得二三子，一日须来一百回。"
"茶屋","宋末元初","龚璛","世事有馀味，心交多淡成。树依寒舍种，诗为蚤春萌。谷雨排檐滴，松风泛鼎鸣。就中留小径，饱饭得閒行。"
"雨篷二首 其一","宋末元初","龚璛","黄篾江南舫，风烟春水波。轻推横画卷，薄暮理渔蓑。俛首安身了，浮生涉世多。庾冰正在此，潇洒扣舷歌。"
"雨篷二首 其二","宋末元初","龚璛","正在籧篨下，犹疑箬笠前。凄迷不寐客，飘泊未归船。枕藉无馀地，江湖有漏天。平生万里意，风趁一帆悬。"
"题兰花二首 其一","宋末元初","龚璛","绿叶兮紫茎，数花香正足。为我语涪翁，山矾水仙俗。"
"题兰花二首 其二","宋末元初","龚璛","孤竹皆殷墨，两龚真楚清。试凭兰与蕙，难弟复难兄。"
"挽蔡山长","宋末元初","龚璛","仙游分望族，相叶肇嘉名。古道见师法，平生无宦情。雪林惊岁晚，门巷逼林清。万卷藏书远，何当继老成。"
"读元祐党籍碑","宋末元初","龚璛","彼狂曰予圣，莫辨乌雄雌。安知百世公，乃在党籍碑。在昔汉唐末，所无恐为之。安真或敢侮，自是宋德衰。空令大梁人，至今歌黍离。"
"与照元晦月夜闻人读诸葛武侯传得南字","宋末元初","龚璛","繄惟诸葛公，谋国雅性耽。怀宝世不售，龙卧南阳庵。风雨耒耜底，忧国如焚惔。自比管与乐，关张渠得谙。平生益州牧，枉顾至于三。君臣天作合，鲲鲸钜海涵。堂堂汉丞相，大星在西南。斯文出师表，奸贼安足戡。典午何人斯，巾帼诚不男。天自不祚汉，论功可无惭。星陨尚千载，耿耿在立谈。九原不可作，有泪浊如泔。"
"苦雨","宋末元初","龚璛","玉帛端如委，山川已遍宗。苍生容有罪，昊宰忍妨农。南亩犹须问，东溟恐不容。畴能补天漏，匪石耿吾胸。"
"喜晴","宋末元初","龚璛","积涝从旁午，新晴破郁陶。乾坤还日月，民社脱波涛。不怕漂庐舍，何妨用桔槔。从今且粒食，勿用想蟠桃。"
"复雨","宋末元初","龚璛","雨势仍可畏，天心竟若何。未应妨稼穑，只欲喜蛟鼍。野色归长夜，檐声决大河。无钱买小艇，肠断鞠藭歌。"
"送僧归仙居","宋末元初","龚璛","一雨暑气熸，秋声著梧叶。故山入幽梦，晨起事远涉。故家仙人居，矗矗山如楼。三林与海通，我家林边头。功名不救死，文字不乐饥。开门风雨夕，且食故山薇。"
"用元微之寄乐天韵奉怀元晦","宋末元初","龚璛","十宵九梦遣分身，世事翻腾可具陈。天意何时能悔祸，吾徒到处不如人。雨声历历侵残夜，风物凄凄入小春。缩地无方臂不羽，倚楼东望独伤神。"
"题宋杨大年山景二首 其一","宋末元初","龚璛","漠漠云连远水，荻湾舂锄成双。误随绛城叶影，王孙本愿秋江。"
"题宋杨大年山景二首 其二","宋末元初","龚璛","蒲柳萧条秋晚，错漠江南远村。碛月照人无寐，翻江要湔泪痕。"
"西湖晚意","宋末元初","龚璛","天赋幽人事事幽，西湖佳处七年留。荷香欲老茭如臂，得意斜阳一小舟。"
"张清夫心远堂","宋末元初","龚璛","张君旷士惺，逸翮辞笼樊。天游绝有待，旁魄造化原。春风菰蒲影，璧月湖上村。归栖度华搆，敛翅寂不喧。床敷学僧跏，梵夹手自翻。神交匡山远，遗烈千载存。华榱见芳扁，雅意识素敦。何时载茗盌，妙理迟细论。"
"送李孔言上舍北游","宋末元初","龚璛","士也今安用，何为志必行。将无因技术，亦可遂功名。漫把□□历，还称国子生。悠然燕市酒，此日看升平。"
"次贡仲章登虎丘韵","宋末元初","龚璛","远客喜旧交，相逢乘兴游。轻帆不用楫，出郭望林丘。旭日时来暑，春服何清修。涉世儒生腐，寻芳僧寺幽。红尘避人远，绿阴入山稠。奕奕文翰英，于于江海陬。凭高剧吊古，濯缨便临流。蒸郁变雷风，倚徙客迟留。取凉尽酒尊，沾湿坏诗篝。空濛驾归舸，起灭波中沤。"
"郭祥卿同游虎丘","宋末元初","龚璛","弱植有缓步，同游无杂宾。清阴山寺古，红树石楠春。丘垄埋吴国，园林阅晋人。不应系舟处，犹是去年津。"
"吴中寒食","宋末元初","龚璛","寒食清明卖酒家，酒瓶乱插红白花。江南蚕子非一种，日暖蜂房报午衙。八十渔翁罾半破，往来醉客路三叉。村中女伴无忙事，疏雨小塘收漾纱。"
"中山夜游图","宋末元初","龚璛","岁云莫矣索鬼神，九首山人生怒嗔。猎取群祅如猎犬，驱傩归去作新春。"
"文泉","宋末元初","龚璛","泉者水之原，其初果何适。泓澄末沄沄，取辟人畜德。畜德唯其深，行道亦在兹。以彼周流意，于焉文命之。噫古所谓文，即礼乐法制。从世将奈何，而非此之谓。华身习口语，逢时贵词章。油油青山云，不到白玉堂。文者理而已，循理属君子。谓予言不信，法看逝川水。"
"题龚圣子画马","宋末元初","龚璛","人问能有几天马，试问来从西极者。二十万匹从贰师，攻破大宛仅得之。执驱校尉奏妙选，帝闲自此收权奇。未央宫门铜作式，矫矫如此龙八尺。绊者自绊逸者逸，不是老龚谁貌得。"
"岁残","宋末元初","龚璛","岁残春雨初，晨兴人意舒。萱草侵阶绿，慈鸦巢树疏。耕锄馀几垄，门巷爱吾庐。休笑玄晏病，时翻架上书。"
"马虚中柳城春色图","宋末元初","龚璛","城中尘头十丈高，欲画春风风怒号。佩霞仙人骑鹤背，却度太虚观乐郊。当时丹青争出色，借与天公动摇碧。上流老子馀旧踪，恒大将军亦曾植。树犹如此我何堪，莫学江南系船客。雉堞平成天下平，有情有思弄春晴，隔叶睍睆黄鹂声。"
"海底眼歌为陆茂林作","宋末元初","龚璛","海底宁有眼，幽暗鱼龙渊。海底若无眼，何为腾腾光。烛天定有明珠在，其下能令世间长不夜。试看露出珊瑚枝，神物效灵纷变化。吴门别驾理伯雍，卜肆从谁问吉凶。陆姓森名特奇验，识高见远术非浅，以此喻之名遂显。扬火以致墨，冢宰总列职。其法今不传，太史载龟筴。足臑彷佛意颇遗，南士按书犹或知。九江纳锡不闻矣，偻句成欺皆弃之。流俗沈沦海波底，藉子一言与提耳。我作好歌以赠子，会访茂林谈物理。"
"玄天妙景歌","宋末元初","龚璛","光阴过去留驹隙，海宇微茫起蜃楼。梦境清都真帝所，仙人一室有天游。珠如黍米悬何许，掌上胭脂烂不收。飞佩超然凌倒景，拟将变化问洪丘。"
"送宋梅隐","宋末元初","龚璛","黄鹤山中醉几回，山中良是梦徘徊。流水青蘋杏华影，晴江绿涨蒲萄醅。滟滟西湖汎春去，奕奕好风吹子来。门外酒船挝鼓过，何如同上姑苏台。"
"雪樵","宋末元初","龚璛","伊川门下已齐腰，清苦谁如雪里樵。浩荡山林行靡靡，低迷蓑笠影飘飘。枯梢一夜号寒堕，野菜寻春待冻消。炙手故应犹可恝，高人尘甑尽无聊。"
"王园玉蕊开后作","宋末元初","龚璛","南园玉蕊玉敷腴，十日不来花已无。此地绿阴浑欲满，平生清兴不能孤。香随小径寻前梦，老待閒门种一株。过眼年华犹把玩，人间留在辋川图。"
"次赵书台荆州见寄","宋末元初","龚璛","江水滔滔不系舟，一官已作五年留。诗从别后多清气，梦拟归来到白头。骨肉几人如此在，林泉何处晚来休。皋桥佣作犹堪忆，一饱平生本不谋。"
"次张仲实送项桂山韵","宋末元初","龚璛","昔时闻隐处，桂树满岩幽。凉雨飘归梦，江湖万里秋。我亦翛然客，相逢恋一游。鲈鱼政堪鲙，无酒为君谋。"
"题赵子固画岁寒三友图次韵","宋末元初","龚璛","借问僧窗梅几梢，从来只合谷芽焦。孤芳未辨切磋玉，细萼深藏繁衍椒。宣仲韵高春破点，补之豪迈气抽条。散花室里何人到，知见香中使意消。横轴更怜松竹映，卧游殊觉水天摇。何郎东阁无多树，逋叟西湖旧六桥。白石歌残徒自笑，彝斋去后更谁聊。蜂须作蕊容微吐，铁线成圈岂强描。昨夜前村吟悄悄，长年一笛怨潇潇。底须参透闲庵法，开落不知昏复朝。"
"八景胜槩 其三 中峰啸月","宋末元初","方凤","耸身尝决云，山月此皛皎。疑是七还丹，彬斑吐物表。"
"翠微楼对竹会饮","宋末元初","方凤","缥渺飞楼修竹里，珠帘半捲清风起。月明十二画栏空，美人遥隔湘江水。夜深吹彻玉参差，引到丹山綵凤仪。还倚仙翁九节杖，翠云深处望安期。楚调歌残仍击节，檐外纷纷落苍雪。楼头醉卧笑元龙，一片岁寒心似铁。"
"止所吴公挽歌辞 其二","宋末元初","方凤","倦客囊书栖旧林，如兰交契岁寒心。行藏与共盟犹在，生死俄分感独深。丧宝可堪埋白璧，知音端合铸黄金。茱萸遍插明朝是，回首西风泪满襟。"
"吴仲恭翠微楼九日落成和谢皋羽 其二","宋末元初","方凤","慈竹堂阴长露梢，又添杰阁俯江郊。眼空霞锦疑鸿字，手摘松枝碍鹤巢。野月散衣閒弄笛，墟烟隔水见编茅。望中尚与渔樵接，若处真能广绝交。"
"三吴漫游集唐 其一","宋末元初","方凤","江上巍巍万岁楼，今春花鸟作边愁。伤心欲问南朝事，凤去台空江自流。"
"三吴漫游集唐 其二","宋末元初","方凤","愿及行春更一年，中流箫鼓振楼船。不知何处吹芦管，城外风悲欲暮天。"
"三吴漫游集唐 其三","宋末元初","方凤","不堪惆怅满离杯，水碧沙明两岸苔。无限塞鸿飞不度，二陵风雨自东来。"
"三吴漫游集唐 其四","宋末元初","方凤","孤云独鹤共悠悠，别作深宫一段愁。万乘旌旗何处在，白云犹似汉时秋。"
"三吴漫游集唐 其五","宋末元初","方凤","华表峨峨有夜霜，海天愁思正茫茫。遥知汉使萧关外，泣上龙堆望故乡。"
"三吴漫游集唐 其七","宋末元初","方凤","江南江北望烟波，南国浮云水上多。共说总戎云鸟阵，中原将帅忆廉颇。"
"三吴漫游集唐 其八","宋末元初","方凤","边风萧飒动江城，独上高楼故国情。碛里征人三十万，空教弟子学长生。"
"三吴漫游集唐 其九","宋末元初","方凤","愁看直北是长安，云树深深碧殿寒。心折此时无一寸，梦魂不到关山难。"
"三吴漫游集唐 其十","宋末元初","方凤","洞庭西望楚江分，回首姑苏是白云。今日南湖采薇蕨，何时重谒圣明君。"
"古田女 其二","宋末元初","陈普","北人见飓风，掀簸嗟真差。君子逢不若，白昼成黑夜。日月同一天，宁复殊次舍。礼义无华夷，悦心悉如蔗。披沙欲出金，恶莠为害稼。朝歌与胜母，贤者同回驾。中为去偏倚，庸但无怪讶。安敢亢亢方，却无伈伈下。礼不虑咈违，义不恤怒骂。恭惟秦汉前，礼乐止河华。七闽底处所，目不睹韶夏。食才美马甲，衣仅知压柘。应无雁币聘，宁识枣脩嫁。历汉晋至唐，谈口无可藉。令孜与思勖，畏作貂珰霸。第从常衮来，始识不逆诈。珠玉满面前，犹或迷光价。一二百年来，骅骝渐知跨。述古与介夫，各有诗书暇。晦翁黄勉斋，遂以教天下。昔时蛮隶国，今作齐鲁化。沂风蔼莫春，弦诵殷长夏。蹡蹡多规行，穆穆亲衡迓。方知地无偏，又喜才不借。独馀男女俗，缺漏留微罅。未能秣驹汉，颇碍雪驴灞。有心即知礼，有口皆思炙。男女既冠笄，屋宇仍台榭。朝夕晓凊温，春秋能社蜡。溱洧秉蕳游，此日何可假。礼自标枝来，心无倾盖乍。风流与衣冠，犹当轶王谢。田渔非女事，诗以告里社。"
"忆我二首各三十韵 其二","宋末元初","方回","忆我弱甫冠，束书如钱塘。中兴百廿载，行都滋浩穰。虽已劣乾淳，尚可云小康。巴蜀骇破碎，淮襄传扰攘。腹心辇毂地，按堵如故常。于时数万士，云集升上庠。草茅起穷谷，拭目观国光。出门不识路，天街何其长。侠士剧燕赵，佳人□姬姜。五鼓夜灯烛，万楼春丝簧。吴米白如雪，奚啻千斯仓。缥缈湖山间，画船娇红妆。六桥杨柳岸，荷花云水乡。四时无不宜，莫若僧夏凉。小儒苦乏赀，冷眼看豪强。托迹朝士馆，窃睨鹓鹭行。台评或非是，庙论有不臧。相与读邸报，愤闷填中肠。侥倖江汉静，奸凶殛炎荒。礼闱采刍言，始得伸名场。岂谓边功相，曾不监彼狂。骄淫无比伦，虐毒尤披猖。未闻古天子，买田自置庄。群小附鬼蜮，国脉内已戕。虱臣颇有胆，四被言者章。最后得拜疏，逋诛逃维扬。万古木绵庵，不愧赵韩王。草茂复古殿，雨淋集贤堂。青史孰可□，念此心神伤。焉得陆士衡，复与作辨亡。"
"东坡九日尊俎萧然有怀宜兴高安诸子侄和渊明贫士七首余今岁重九有酒无肴而长儿在宜兴诸儿苏杭溧阳因辄继和 其二","宋末元初","牟巘","惊飙举落叶，意气何轩轩。秋高百卉尽，寂寞但空园。何异富与贵，变灭随云烟。缅怀陶彭泽，平生极几研。朗咏贫士诗，相对如晤言。今人之所耻，古人以为贤。"
"东坡九日尊俎萧然有怀宜兴高安诸子侄和渊明贫士七首余今岁重九有酒无肴而长儿在宜兴诸儿苏杭溧阳因辄继和 其五","宋末元初","牟巘","翁媪老白发，萧然老江干。大儿荆溪游，折腰岂为官。诸儿走异县，亦各营一餐。别多会面少，端复坐饥寒。诸幼且眼前，笑语开我颜。勿问贤与愚，怀抱俱相关。"
"东坡九日尊俎萧然有怀宜兴高安诸子侄和渊明贫士七首余今岁重九有酒无肴而长儿在宜兴诸儿苏杭溧阳因辄继和 其六","宋末元初","牟巘","好恶岂不察，凿垣植蒿蓬。而此庭前菊，锄灌少人工。此物抱至洁，有似楚两龚。留香待严凛，意与烈士同。粪土笑伯始，金钱鄙邓通。千载一元亮，舍此将安从。"
"题渊明图","宋末元初","牟巘","平生抱耿介，四海寡朋交。凄其九日至，颇感颜发凋。无酒醒对菊，风味乃更高。谁识此时情，白云行远霄。地主有佳饷，得之良已劳。而我适邂逅，赴饮如沃焦。永言大化内，朽质非所陶。惟有饮美酒，一醉可千朝。"
"和赵子俊閒居十首 其二","宋末元初","牟巘","窘步殊蹒跚，户限久不踰。若或絷维之，愧彼空谷驹。俯焉念平生，我亦酷信书。所得不偿失，每与忧患俱。饮水饭脱粟，此意岂愿馀。贫实为我累，舍贫将焉如。堪嗟嗜利者，死甘谥为愚。"
"和赵子俊閒居十首 其四","宋末元初","牟巘","九日忽已过，霜薄阳光晞。未漉头上巾，先典箧中衣。时物尚有菊，采掇频尔稀。对酒胡不饮，坐看白日飞。五胜更囚旺，万事谁是非。且复进一觞，酒尽情依依。晚蝶抱孤蕊，无乃昧先几。"
"和无逸子敬独姥山","宋末元初","牟巘","维址呀洞户，云气一缕烟。老龙蓄精祐，万石护其巅。从此叩林屋，倒翻水中天。金庭漫隔凡，穷探未拟旋。轰豗四面动，兀坐孤寂然。颇疑北山脉，跨湖潜属联。归来梦所历，跳波撼昼眠。种橘化为枳，我发日已宣。何时崦边路，去伴毛公仙。独姥旧闻名，俚俗讹已传。一朝得妙语，涂抹乃更妍。天姥似失色，叶姥休语年。而我复自笑，槁乾非叶鲜。聊以调二士，鼓棹还延缘。"
"赠俞山月","宋末元初","牟巘","童奴从长耳，万风声萧骚。归从半山路，问字良亦劳。卧闻饥虎啸，唤醒平生豪。前山忽涌月，始觉所见高。颀然有远孙，载酒江湖敖。胸中湛水镜，邂逅得所遭。古月还相照，了不隔秋毫。但怜露草湿，时复暮虫号。"
"善之入霅兰皋置酒小诗纪坐中事","宋末元初","牟巘","病翁禁酒仍禁脚，不省人间有行乐。主人善最客善之，邀我来同鸡黍约。清樽快吸船落琭，颇悔从前谢杯酌。故人久别如此酒，一时倾倒慰离索。更擘新笋供春淘，狐泉槐叶未须学。殷勤入鼎煮过熟，老饕恣吞不劳嚼。人生难得是合并，开口一笑良不恶。呼车载我雨中归，阿香推车散飞雹。分明戒我轻破戒，故把春衫都湿却。我亦投床作雷吼，无数残红枕边落。"
"赠厉白云上人","宋末元初","牟巘","双径闻钟罢，而今夜熟眠。事须红日上，身在白云边。古貌应违俗，高吟不碍禅。炉头煨芋火，相对各欣然。"
"仲实践约来访又得韶甫方君同行数日语蝉联甚慰五诗寄意甚高次韵为一笑 其一","宋末元初","牟巘","重膇嫌卑湿，那堪暑雨稠。抛书事药裹，敧枕听溪流。何用摅孤愤，惟宜号四休。谁能访生死，天际有来舟。"
"和雨中 其一","宋末元初","牟巘","但听四檐滴，真成万事休。空村就谁饭，高树系吾舟。那忍田翁笑，还怜木偶流。老人浑忘事，略记酉年秋。"
"七儿应复同客饮樱桃园摘新归以遗亲用其诗韵识所感 其二","宋末元初","牟巘","尚记当年荐寝园，百官分赐荷恩渊。带青丝笼空馀梦，搔白头人苦不欢。诗老誇称作崖蜜，野翁惊看泻银盘。南山见说红千树，鸟雀儿童任入阑。"
"和徐容斋正旦","宋末元初","牟巘","想见新年试笔时，风流应不减丘迟。归来燕子元相识，落尽桃花若未知。何事兰亭修禊乐，便怀墨客感秋悲。湖山胜践无由共，禅榻茶烟老鬓丝。"
"春风","宋末元初","戴表元","春风吹愁端，散漫不可收。不如古溪水，秖望乡江流。新花红烁烁，旧花满山白。昔日金张门，狼藉馀废宅。回首语春风，莫向新花丛。我见朱颜人，多金亦成翁。多金不足惜，丹砂亦无益。更种明年花，春风自相识。"
"月夜次修竹韵","宋末元初","黄庚","徙倚吟阑傍野塘，古谯莲漏滴更长。月阶夜静蛩声切，竹院秋深鹤梦凉。坐挹水风侵袂冷，眠分花露满身香。浩歌欲Y明河去，醉唤天孙织锦裳。"
"古意四首 其一","宋末元初","方一夔","龙文双宝剑，谁铸吴山英。秋水光的皪，俯视千金轻。犹馀报仇血，白帝金天精。百用不缺折，潜锋埋故城。芒角不可掩，气冲牛斗星。卓哉两达士，一旦出幽冥。显晦各有数，飞沈两无情。孤雄顾其雌，玉匣时悲鸣。吴楚隔千里，沧波会神灵。一体互分合，变化不暂停。悠悠剑津水，早暮风云生。"
"古意四首 其二","宋末元初","方一夔","阳声鼓群动，更变无停机。至人夺造化，假合出范围。渭川起老龙，一龙不得随。化为百尺竹，玉立青差差。仙人去市门，三年愿相依。金丹迟不就，失路将安归。临分投之杖，平地去如飞。还家尚肉眼，弃掷不复持。回首失踪迹，飞腾息天池。惟馀万丛玉，年年长新枝。犹疑风雨夜，回龙啸空陂。"
"古意四首 其四","宋末元初","方一夔","辽海有黄鹤，翛然出尘姿。结巢青松顶，百丈无柯枝。磐石护其卵，清露哺其儿。一朝羽翼成，丹霄恣遨嬉。夕倦宿月窟，朝饥饮瑶池。升高忽反顾，昔是今已非。归来三叹息，尘俗无由知。焉能与众鸟，碎啄随雄雌。欲语不可了，复作摩天飞。仰望邈不及，千载留馀悲。"
"古意四首 其三","宋末元初","方一夔","秦皇灭诸儒，若人媚幽独。偶来得名山，依山结茅屋。希声陶淳风，无意蕲绝俗。儿孙日以远，几见碧桃熟。渔郎从何来，延缘寒溪绿。兹游窥天秘，平生未经目。颇见有此容，父老邀我宿。清谈略晋魏，世路嗟翻覆。淹留信可乐，离念苦羁束。幡然理回棹，瑟瑟风吹足。往来记行迹，溪路三四曲。机心不自閟，何事惊麋鹿。回首不逢人，白云渺空谷。"
"钱王守凫墩在临安道左","宋末元初","方一夔","山下灯龛挂纸钱，水杨墩上草芊绵。高人不要金丸用，买得三吴八十年。"
"杂兴","宋末元初","方一夔","世奕奔趋若决河，谁将独力障颓波。指衣太守存唐苦，循发将军负汉多。薜芷不芳甘自变，白圭有玷尚堪磨。是非勿与时人说，为就重华述《九歌》。"
"卢明之开垆","宋末元初","方一夔","懒作西风汗漫游，归谋诸妇此淹留。采花墩近初成酒，种秫田多早带秋。燕颔已空西塞梦，犊裈莫遣远山愁。沧江留得偏醒客，袖手时凭百尺楼。"
"无愁潭","宋末元初","方一夔","酌我无愁酒，歌我无愁诗。朅来无愁潭上弄明月，漱涤万虑清肝脾。平生蓄积总开豁，便欲遗世超希夷。持杯试问此潭水，昔来何处今何之。覆船山高寒岌嶪，玉泉飞下东天池。分流一泻数百里，直抵绝壑潴清漪。镜平百丈洞无底，其下深黑蟠蛟螭。幽兰薜芷乱洲渚，倒影寒浸枯松枝。千回万折流到海，波涛喷薄孤城危。潮生水满潮退涸，蓬莱清浅倏改移。此愁与水两无尽，昔人已去今人悲。君不见莫愁山下春水长，画船鼍鼓相追随。淡烟芳草望不断，石城荒废留空陂。不如此潭只在山水窟，纵有奇胜无人知。何曾红粉照清泚，但有欸乃渔翁词。一声歌断暮山碧，秋风两鬓寒飔飔。"
"木犀花 其四","宋末元初","方一夔","曾住仙山九折岩，夜凉萝荔挂衣衫。月窥樽里如相伴，人立花边自不凡。丛绿联环玱玉佩，残黄锁骨现金函。枝空蟾窟今谁记，犹道东陵系旧衔。"
"耜岩连和六首予与汪子新亦各再和二首 其一","宋末元初","方一夔","夜随凉气坐秋岩，醉墨淋漓乱点衫。花里固知仙种别，诗中肯道使君凡。乘风径欲眠香窟，修月曾经发宝函。收拾万金归贾橐，不须麟阁大书衔。"
"舟泊松江","宋末元初","方一夔","莼江几度酹张翰，屈指今才二十年。昔日米囊羞破釜，暮年诗卷压归船。飞飞燕子依风席，漠漠杨花点客毡。草远烟浓迷处所，乡心飞去白云边。"
"清明二首 其一","宋末元初","方一夔","汉世诸陵已古邱，悲风摵摵老梧楸。金人往日泪曾堕，石马何时汗忽流。江北江南千里隔，身前身后百年愁。九原定有英灵在，消得寒儒浪白头。"
"杂兴十首 其二","宋末元初","方一夔","老去蹉跎万事休，襟期甚不入时流。倦飞已作归林鸟，懒起犹如落草牛。一点眉黄无宦况，五分头白为诗愁。玉人期我沧洲上，未拟他年赋《远游》。"
"杂兴十首 其三","宋末元初","方一夔","已更门户自持锄，谢绝交游与世疏。处变卿还用卿法，养高吾自爱吾庐。屏张前世无声画，架插今生未见书。水北山人偏解意，求分半席间樵渔。"
"杂兴十首 其四","宋末元初","方一夔","冷落门墙绝似冰，夜窗风雨耿孤灯。采盆任我翻成雉，涴墨从渠点作蝇。休说文章祇小技，由来富贵总无能。依稀杨李无人忆，但忆瀼西杜少陵。"
"杂兴十首 其八","宋末元初","方一夔","先生高寄此林泉，懒拙方知此乐全。足屦两忘便不借，人琴俱隐付无弦。云归书帙留残润，日上香盘袅细烟。勘破世纷无一事，又拈枯笔续前编。"
"邑郭旅中","宋末元初","方一夔","出猎将军夜打围，剑头吹火割鲜肥。山林尽有逃生处，自是惊麇触祸机。"
"春日言怀","宋末元初","方一夔","睡觉东窗味正浓，莺声破晓入帘栊。社前处处石泉水，春半时时花信风。交友如云翻手散，浮华是梦转头空。痴儿不识愁滋味，笑折花枝满把红。"
"立冬前后大雷电震者数日","宋末元初","方一夔","云如车駮低压城，红光闪电枉矢行。老龙偷出牛蹄泓，霹雳数声惊顽冥。雨下如注翻四溟，黑风吹落鱼鲔腥。蚯蚓奋角蛇怒鳞，穴居林处无潜形。小目飞笺奏天庭，速收阿香加诛刑。夜阑景霁百怪停，炯炯北极环众星。"
"岩峰寄洪复翁","宋末元初","方一夔","岩峰孤尖来何雄，此地金紫山为宗。西行百里无去处，突起峭壁高衡嵩。一支侧走截水口，鳞甲闪闪卧玉龙。龙来苦渴噀涧水，光芒错出千丈虹。试缘石嶝步巉绝，圭笏琬琰来会同。天风回声过绝顶，波涛汹汹生寒松。银壪玉涧斲冰雪，飞雪六月声琤琮。孤撑碧落望北极，世间无此奇绝峰。其下仙人昔蜕骨，玉棺往往留遗踪。昂头欲语忽飞去，时有归鹤来辽东。住持山人子洪子，枝叶远出崖仙翁。妙年历落出尘想，幽幽桂树生芳丛。溪山佳胜属弹压，绮语异境争天工。心期不与俗子偶，移文招我来山中。剧谈抵掌振林谷，妙趣吻合比钟镛。丈夫舒卷自常事，要令丘壑藏心胸。他年蓄久极必泄，肤寸油云雨太空。"
"桐关大石","宋末元初","方一夔","盖天苍苍非虚空，高悬万象惊愚蒙。仙人朝罢玉帝侧，戏抛黄土留遗踪。何年堕此作砥柱，千古屹立洪涛中。巨鱼出没深不测，罅缝草长蒲花茸。淙淙细浪夜舂击，水石鞺鞳铿金钟。我来载酒坐其上，扁舟南下编青篷。饮酣恍恍欲飞去，如踞猛虎骑游龙。夜深酒醒山月落，一曲短笛横秋风。"
"春晚杂兴四首 其一","宋末元初","方一夔","未妨行乐少年场，倚徙东风醉一觞。芳树染成啼血艳，落花流出涨痕香。阴阴春色和天老，脉脉愁情共水长。坐阅流年能几见，菱花应笑鬓边霜。"
"春晚杂兴四首 其三","宋末元初","方一夔","花神衣补去青宫，紫阵红围一夜空。华发龙钟寒食酒，青芜狼藉落花风。雨声点滴春愁里，世态侵寻客路中。我欲凭高寄萧散，暂舒老眼数归鸿。"
"四时宫词 其一","宋末元初","方一夔","阳和不解遍深宫，黯黯春愁伫立中。岁给买花藏笥箧，夕香拜月散帘栊。镂金巧胜匀如剪，绉縠中单薄似空。一曲紫箫吹彻后，蔷薇几度老春风。"
"四时宫词 其二","宋末元初","方一夔","披香帘捲几斜晖，别殿承恩似觉稀。风蘤影摇阴欲转，露蝉声彻暑犹微。肉痕浅印丹砂血，手迹新裁白纻衣。例赐扇纨长弃却，双双羞看綵鸾飞。"
"四时宫词 其三","宋末元初","方一夔","七夕閒登乞巧楼，属车隐隐认宸游。几行宫树女墙月，一阕庭花御苑秋。戏展花笺图蛱蝶，强拈綵线候牵牛。辘轳声断屏山冷，一夜寒蛩替说愁。"
"四时宫词 其四","宋末元初","方一夔","手撚梅花暗断魂，十年柘馆未承恩。曾催奏曲临妆阁，暂出行香到寝园。月照金铺关永夜，雪浮银砾耿黄昏。并州剪就钗梁燕，又逐年华作上元。"
"初夏杂兴四首 其一","宋末元初","方一夔","肥梅贴晕麦摇芒，四月山居取次凉。古砌月铺铜沓冒，寒松风撼铁琅当。儿孙犹有将军臭，厮役空知太尉香。有客纵谈当世事，薜萝深处更移床。"
"初夏杂兴四首 其二","宋末元初","方一夔","天气如秋意转阑，高楼簟枕带馀寒。楝花零落鱼初发，梅子青黄雨不乾。客怕远行催早宿，农逢小熟劝加餐。近来悍吏经过少，更喜深山好长官。"
"九里路","宋末元初","方一夔","去年九里路，乌攫人肠挂枯树。今年九里溪，沙头白骨高复低。人生变灭如泥土，死后犹传姜万户。翠眉粉颊谁家儿，夜赴军前效首虏。将军多爱恩意疏，分将吴口充包苴。慇勤道与送行使，前日朝官多有书。"
"七夕织女歌","宋末元初","方一夔","牛郎咫尺隔天河，鹊桥散后离恨多。今夕不知复何夕，遥看新月横金波。抛梭掷纴愁零乱，彩凤飘飘度霄汉。重来指点昔游处，香奁宝箧虫丝满。一年一度承君颜，相别相逢比梦间。旧愁未了新愁起，已见红日衔青山。当初谩道仙家别，日远月长不见接。不似人间夫与妻，百岁光阴长会合。"
"秋夜","宋末元初","方一夔","露白初濡木，星虚渐集房。蛾飞争堕水，鱼退急投梁。捣练堤防冷，收禾准备荒。只愁枣红地，万马逐残羌。"
"寄何稼隐","宋末元初","方一夔","欲出孤云意已阑，东风吹梦落东安。灯前乡国千山隔，窗外乾坤一面宽。放马脱缰嘶晓岸，连樯牵索上晴滩。阑干倚遍空相忆，花落芳洲春半残。"
"沃祥卿和前韵见寄再和答之","宋末元初","方一夔","西转东移客兴阑，风枝惊鹊不曾安。孤吟愧我诗筒涩，百罚怜君酒令宽。西阁梅林迷雨浦，画桥松韵接寒滩。相思一夜知何处，梦醒楼头钟欲残。"
"过棠山徐坟欲招通甫不果晚憩景德观以归寄通甫","宋末元初","方一夔","送春过棠峰，假步自登眺。行田走诘屈，攀磴上䆗窱。冈峦耸四围，崖壁俨双峭。野芳踯躅红，林宿离黄叫。感彼松下人，脆甚风中燎。精灵散埃氛，骨肉蔽窾窍。昼眠嘷狐狌，夜照飞熠耀。朗悟豁馀悲，清响发长啸。思君客沃洲，对面隔蓬峤。扣门乏因缘，更仆烦请召。流落俱异乡，节奏本同调。风高鹢退飞，月落牛反噍。夷犹憩仙宫，酬答领道要。幽寻屋种梅，杂坐径披藋。棋枰夜半局，丹灶昼残烧。心期迥独诣，世诱浩难掉。诗兴逼行云，树色留晚照。拾翠记前游，举白倒馀釂。桐尾隐宝匣，龙文掩鱼鞘。何日联华镳，葭菼乱渔钓。"
"溪上","宋末元初","方一夔","古木阴阴溪上村，隔溪呼唤隔溪应。柳边渔艇水双港，山崦人家云半层。早麦熟随芹菜饷，晚茶香和树芽蒸。自惭未得亢桑乐，痴坐寒窗似冻蝇。"
"田家","宋末元初","方一夔","晌午鸦鸦响踏车，那边丛薄有人家。老农歇热藤阴下，一树冬青落细花。"
"田家四事 耕","宋末元初","方一夔","古人以农仕，仕即为公卿。未仕有常业，安得不躬耕。我耕常及时，破块当初晴。坟垆土性异，勤怠人力并。泥涂淤手足，雾露沾裳缨。妇子挈午饷，劳苦宽我情。罢耕亟放牧，吾牛亦饥鸣。投耒重回首，深山空月明。"
"田家四事 种","宋末元初","方一夔","我生古扬州，田下异梁雍。山田种荒菜，水田种浮葑。地力肥瘦兼，农器有无共。及时撒新谷，抟黍递幽哢。生意日夜长，移秧趁芒种。未嫌豚酒祝，自乐鸡黍供。落日竹枝歌，犹是豳原颂。"
"田家四事 耘","宋末元初","方一夔","良苗已入土，田间水沄沄。昨夜苗根发，翳叶如烟云。草生害我苗，匝月一再耘。是时人苦热，出门天未昕。郁蒸体流膏，爬捽手生皲。手荼拥根节，腰草驱蝇蚊。青青衿佩子，从事哀我勤。哀我勤自乐，尔非沮溺群。"
"田家四事 穫","宋末元初","方一夔","凉风入衣襟，斜日照墟落。我稼将登场，筑杵声橐橐。宵征备寇盗，日行呀鼠雀。腰镰赴田间，是处竟秋穫。刈疾笑翁健，负重惭儿弱。山炊杂戎菽，野草配场藿。人生累衣食，计较一饷乐。已矣复何言，吾生老耕凿。"
"木犀 其一","宋末元初","方一夔","下土花中第一流，移根自笑此生浮。独依上界清虚府，满贮青冥沆瀣秋。棱叶风翻低散乱，苍皮虫蚀老雕锼。醉来径向高寒处，自驾青鸾拥玉虬。"
"木犀 其二","宋末元初","方一夔","苍苍珠树俯寒流，析木津头戏拍浮。褐凤抟风朝紫极，砚蟾滴露写清秋。返魂香倩罗裳贮，碍月枝凭玉斧锼。夜景未阑清入骨，萧萧鳞甲卧痴虬。"
"感兴二十七首 其一","宋末元初","方一夔","斑斑林中雉，雌雄伺朝晖。鼓翅飞不远，山田麦苗肥。饮啄百步间，未暮相随归。当春哺群雏，长大各自飞。宇宙岂不大，嗟尔为生微。穷途守一辙，毕命芝与薇。"
"感兴二十七首 其二","宋末元初","方一夔","婉婉马上女，两颊瑩寒玉。弓弯敲镫踏，侧立纷相逐。借问谁家儿，近出常山族。儿家昔鼎贵，煌煌什朱毂。父亲守常山，忽值胡马蹙。起义功不成，巢倾卵亦覆。妾身转流落，岁久无钱赎。欲去无缘由，安得南飞鹄。"
"感兴二十七首 其五","宋末元初","方一夔","朱楼远迢递，缭以十里墙。浮云隐华桷，夹路翳杉篁。山河未曾改，世事不可量。往者胡马来，主人意苍黄。半死半脱走，儿女不及将。朝为绮罗丛，暮作瓦砾场。近传有其妾，托身于襄阳。一男作酒保，相望居河梁。骨肉各分别，中原渺茫茫。浮云何足羡，俛仰悲荒凉。"
"感兴二十七首 其十二","宋末元初","方一夔","朝登北邙坂，暮抵乐游原。燐火翳复吐，髑髅夜呼冤。不见昔时主，但见陵与园。银凫已羽化，石马犹草根。向来争天子，一口吞乾坤。谁知百年后，不免遭樊温。宝玉频发掘，朽骨无精魂。景昭去何处，芳草悲颓垣。县官供衣食，当时多子孙。"
"感兴二十七首 其十三","宋末元初","方一夔","月府有奇木，根干饱清露。生香异凡间，冲风落天路。高枝舞青鸾，低枝弄霜兔。姮娥方妙年，衣采纯纯素。娉婷不肯嫁，含情待谁诉。昨与汗漫期，径向银河渡。授我不死药，倚徙怨迟暮。即席欲服食，终夕愁相误。悠悠下高寒，回首空烟雾。"
"感兴二十七首 其十六","宋末元初","方一夔","天阳居盛夏，生长无时休。荧惑欲何诣，渴奔极炎洲。老龙恐枯死，深潜閟阴幽。攒峰拥凝碧，玉鉴开寒眸。神灵护氓俗，盘盂置鳛鳅。雷公持玉斧，天女挟行辀。行雨岂不苦，亸懒化痴牛。煌煌飞电光，上下穷其搜。嗟龙独何避，自愧乏世求。变化付雏众，毕命归寒湫。"
"感兴二十七首 其二十一","宋末元初","方一夔","冀北渥洼种，堕地已汗血。深目老奚奴，日夜供剪刷。一朝混南朔，驰道三丈阔。道边馆候骑，历历抵燕越。吴儿富金钱，补买计家活。牵来中程度，火印死不灭。置之皂枥中，时彼刍与秣。往来给官行，飞去如电抹。奔走皮骨空，不见淹岁月。区区盐车中，莫笑驽马劣。"
"感兴二十七首 其二十二","宋末元初","方一夔","万山斗入处，百兽家其间。天寒橡栗富，朝食暮未还。不知鹊与卢，与之有何冤。霜晨饱以饭，猎夫亦加餐。昨日料蹄迹，银湾水犹浑。解绁任所之，理气升冈峦。忽然得遗臭，逐逐穷千山。归涂岩谷震，倒挂九节斑。浑含喜欲舞，明朝急输官。犬乎尔诚能，终然死霜菅。"
"夜坐苦蚊","宋末元初","方一夔","万物有常理，动息随昏昕。区区虫豸中，恶毒无如蚊。云是鬼母化，佛语非传闻。喙尺利芒刺，腰围隐花纹。饥寻飞翅轻，饱饮酡颜醺。搏噬以自肥，乘时鼓妖氛。潜伏草莽间，窥伺日向曛。须臾却四出，攒集穷崖垠。横空聚复散，如布鹅鹳军。腾身飞猱捷，发喊迅雷磤。瞥然闯门户，来者何缤纷。不但入翠幕，偏工恼红裙。端坐缺堤障，各各磨牙龈。血肉生咀嚼，斑驳瘃与皲。如涂守宫血，丹砂服兼斤。纨扇不住手，摇动酸骨筋。或时中指麾，殷轮血朱纁。虽能杀一二，未足空其群。有来效方略，薙草收莸薰。延烧煽烟焰，杀气凝阴云。罗空燖鸮隼，搜野醢䴥麇。丑类尽驱逐，暂息苗与獯。自从生盘古，元气日磔分。有生溃乱出，甘苦更臭芬。而我堕世味，未能去膻荤。天阳烁六合，慢肤似遭焚。之虫并搜搅，入夜无一倾。谁知有制伏，火攻策奇勋。当如运甓法，百匝不惮勤。事会靡终极，来者徵吾文。"
"食西瓜","宋末元初","方一夔","恨无纤手削驼峰，醉嚼寒瓜一百筒。半岭花衫粘唾碧，一痕丹血搯肤红。香浮笑语牙生水，凉入衣襟骨有风。从此安心师老圃，青门何处问穷通。"
"送吴友直过吴门省亲","宋末元初","方一夔","海阔天南不尽头，雁来岂为稻粱谋。飘零骨肉怜杯酒，老病形骸恋破裘。日暮片云劳望眼，天寒孤棹发行舟。十年冷落江乡梦，愿借西风过橘州。"
"续感兴二十五首 其一","宋末元初","方一夔","猛虎等百兽，天赋与长雄。曼胡利秋戟，隅目磨青铜。从知世路暗，群行各西东。吼地一长啸，飒飒来悲风。饥来待人肉，不数豹与熊。肥领而黑喙，不知是何虫。坐卧不自防，穴尔皮毛中。尔虎虽云猛，一旦皮骨空。慎勿欺微细，即且制神龙。"
"续感兴二十五首 其二","宋末元初","方一夔","恶木生高冈，枝疏上指天。雨露非有私，蟠踞几何年。荛子寝其下，山鸟栖其巅。匠石过不睨，生理得自全。皮为野火烧，根为蝼蚁穿。空中不足恃，一朝踣而颠。上有千岁藤，相依久缠绵。树犹不自保，尔藤何足怜。"
"续感兴二十五首 其九","宋末元初","方一夔","二女洒竹泪，尽是心中血。精诚著于物，千载犹不灭。当时从南巡，岂少稷与契。奈何比孤累，匍匐阳城谒。皇英独何人，风泉共幽咽。可怜女子心，慷慨男儿烈。湘水流不断，谁道恩情绝。何时见归来，续君远离别。"
"续感兴二十五首 其十","宋末元初","方一夔","老火久敛戍，蓐收令西方。尘沙随白日，惨澹无晶光。故叶改颜色，过雁新著行。孤坐坠秋月，寒灯飐空房。怅然盛时节，开缄理衣裳。芙蓉久当采，浩荡不可量。芬芳易消歇，岁暮安得长。毋为守空死，万代同山冈。"
"续感兴二十五首 其十二","宋末元初","方一夔","黄鹄浴海水，一举凌紫埃。长风九万里，正值天门开。不知食何食，云路方徘徊。嗟我鸿雁侣，避寒声悲哀。失身堕泥滓，腹背日摧颓。城东极恶少，挟弹巧相猜。稻粱未足溉，云雨何时来。不希附脩翮，有分终蒿莱。"
"续感兴二十五首 其十四","宋末元初","方一夔","扬州旧服卉，木绵白茸茸。缕缕自余年，纺绩灯火中。织成一束素，上有浴海鸿。岁寒若可恃，凄凄凛霜风。昨夜县牒下，头纲出城东。殷勤赴官急，瘢疮免殷红。我寒那可忍，负此卒岁功。不知落谁手，输入秦娥宫。"
"续感兴二十五首 其二十一","宋末元初","方一夔","匣空龙得偶，厨封画通神。可怜种瓜客，犹自标故秦。当时祖龙死，逐鹿灞水春。早飞将军檄，晚分丞相茵。抵死心不閒，不顾刍狗陈。陶朱去越后，未肯休此身。犹闻载窈窕，千金散贱贫。何如白云叟，自与青山邻。十年一易世，眉目辄少嚬。悠悠华山里，甘作骑驴人。"
"续感兴二十五首 其二十五","宋末元初","方一夔","惊禽营颗粒，飞飞集邱隅。游子困行役，十年落江湖。煌煌秦与洛，运转天下枢。启明曜东汉，万足争奔趋。岂无爪距力，逐利如孙吴。得失昧前料，青云间泥涂。天命有厚薄，定分不可踰。归来北山下，俛仰收桑榆。"
"过深浦罗给事隐旧居","宋末元初","方一夔","给事三父子，著籍古池阳。贩夫偶奇货，末暮来钱塘。维时汉运衰，紫宸厌天狼。长鲸沸河洛，幅裂万里疆。惟子晓大义，白笔摇风霜。愿提十万旅，巢穴倾朱梁。青云不假翼，无路凌高翔。其事竟无成，青史垂芬芳。中原转莽莽，一垤争侯王。登高抉浮云，极目惨八荒。遐想同心人，过君桥梓乡。徘徊扣牧子，遗迹悲荒凉。区区夏虫知，知我于诗长。岂知用心处，流落不忘唐。我欲传高士，置君后柴桑。含情苦摇荡，伫立苍洲旁。"
"游渌渚","宋末元初","方一夔","朝游伍胥渡，暮投杜主祠。绿芜高犊背，红雨瘦花枝。夹道鸣腰鼓，轻舟飐彩旗。蹇驴寒服客，未许看腰肢。"
"晓行二首 其一","宋末元初","方一夔","百年长扰扰，无地寄浮踪。客醉伤春酒，人行送曙钟。烟霏啼谢豹，星斗压卢龙。笑共孤云往，归投江上峰。"
"苦热五首 其五","宋末元初","方一夔","六月红云不肯移，清心自合胜炎曦。云根斲药移松骨，石罅分泉插木皮。未用冰蚕来海峤，坐看冻蚁走蛾眉。人间寒暑相催迫，待寄东溪万缕丝。"
"杂兴","宋末元初","方一夔","衰草含烟木叶黄，空城摇落客思乡。雁高孤月临空塞，鱼退残星过曲梁。醉眼昏花迷野马，帖书戏草掣风樯。閒来更试丝纶手，新钓江鲈一尺长。"
"秋晚杂兴十二首 其二","宋末元初","方一夔","乌桕数家村，渔樵自作邻。旧坟前日发，富室近来贫。古道狐成怪，深山鬼作人。茫茫尘世事，无处问苍旻。"
"秋晚杂兴十二首 其三","宋末元初","方一夔","天涯谁道远，岭海接并幽。马带交河种，人穿真腊裘。梅花南国梦，苜蓿故宫秋。安得方仙道，飘飘访十洲。"
"秋晚杂兴十二首 其六","宋末元初","方一夔","地占繁雄郡，人奔财赋疆。北僧泥佛相，南客贾胡装。打谷拳毛马，弹筝跕躧娼。西风愁世路，无路立苍茫。"
"秋晚杂兴十二首 其七","宋末元初","方一夔","青溪溪上路，书剑此栖迟。凉月穿衣褐，寒波照鬓丝。古桐传贺若，横玉犯龟兹。不为伤秋老，孤吟自可悲。"
"秋晚杂兴十二首 其九","宋末元初","方一夔","虫壁话秋阑，西斋日已寒。阶鸣辞故叶，水击跕飞翰。路接千峰榭，潮通百丈滩。葛仙无处觅，我欲问烧丹。"
"秋晚杂兴十二首 其十一","宋末元初","方一夔","萧索已秋色，空濛欲暮天。平芜荒树外，疏柳断桥边。山暝残云合，波停碎月圆。眼前森万境，忽忽暗彫年。"
"和府尹虚谷先生和徐子英韵并寄徐子英 其二","宋末元初","方一夔","袖手阑干独倚楼，暂舒倦眼对沧洲。云山劝我閒方住，声利萦人懒即休。后世岂无青史笔，浮生那欠赤泉侯。岩幽得似铜驼陌，粟饭藜羹却易求。"
"夜坐","宋末元初","方一夔","风叶夜萧骚，寒灯照寂寥。冷泉和月汲，残叶带霜烧。半白吟髭茁，馀红醉脸潮。旧来樵牧地，小隐不须招。"
"雪夜不寐偶成短句十首用渭北春天树江东日暮云为韵 其八","宋末元初","陆文圭","客虑千万端，长吁愁不出。谁能事低首，挥杯送白日。"
"梅花 其二","宋末元初","仇远","梦想幽芳无处寻，相逢依旧岁寒心。要看叶底玲珑玉，休折枝头蓓蕾金。清晓风霜和艳冷，黄昏庭院觉香深。扬州一树春多少，殢得何郎瘦不禁。"
"赵子昂陈仲美合作水凫小景","宋末元初","仇远","良工苦思可心降，底事文禽不解双。欲采芳华波浪阔，芙蓉朵朵隔秋江。"
"湖居杂兴八首 其一","宋末元初","白珽","御舟初出赏春菲，传是诸王与后妃。香雾渐深莲幕暗，日斜惟见澹黄衣。"
"题张氏所藏石经","宋末元初","龚璛","洛溢河清世之季，钩党诸贤死无避。桥门冠带此何时，诏与群经正文字。议郎郎将工隶书，观者缤纷门外车。似忧方册重灰烬，且可镌摹辨鲁鱼。南台四部存几碛，谁见世间完六籍。汉儒区区掇拾方，到今不是糊涂墨。"
"述怀简张仲实教授","宋末元初","龚璛","霜清起病骨，卧久忘籧篨。残息不暖衣，短发渐入梳。涉世何用早，意适事不如。既知非所能，裁足不愿馀。药苦尚可饮，家贫难可居。秋来窘繁阴，百亩沈嘉蔬。滞穗尚采掇，吾生愧耕锄。南窗美朝阳，昔贤遗古书。风竹如应门，一室自扫除。西庠张公子，为我日回车。言笑适相娱，绸缪焉得疏。"
"送杨起行","宋末元初","龚璛","缨冠楚楚濯沧浪，彼美人兮淇水阳。大府久须唐令录，中州正用汉文章。忠贞满眼真能几，迟暮相看耿不忘。至治朝廷天咫尺，载歌丞相举贤良。"
"送秦俗之补南台掾","宋末元初","龚璛","南台礼意特相招，送客溪亭自寂寥。夜雨灯前春几许，清风扇底暑全消。中司执法分曹掾，掌政名官佐使轺。捧檄还应为亲喜，宦途等是上云霄。"
"书阁","宋末元初","龚璛","年华荏苒故，客况寂寥新。雪融疑是雨，风和欲近春。疏梅萦小凤，宿藻负潜鳞。书阁閒登望，时烦载酒人。"
"偶题","宋末元初","龚璛","宿雨池馆净，閒官造请稀。石榴朱夏色，山鹊青云飞。遐瞩临风槛，冲襟散暑衣。陈编抚芳润，脉脉发初稀。"
"述怀二首 其一","宋末元初","龚璛","古道直如矢，古心能断金。今人思古人，寥落谁知音。旭日临前除，暄风散幽襟。相彼好鸟鸣，择阴嘉树林。岂无念朝饥，溉之釜与鬵。大川无停波，高山上嵚崟。白发何由玄，寒暑日夜侵。叔孙独楚制，庄生常越吟。载歌行路难，歌阕意弥深。"
"述怀二首 其二","宋末元初","龚璛","葺荷不用织，采莲尚可食。芳时安可常，秋风鸣槭槭。美人明月珰，青霓以为裳。手揽北斗柄，低昂挹天浆。天浆解渴心，下土何茫茫。九牡阊阖开，寸诚函绿章。焉得飞仙术，与陪鸾鹤翔。所忧岁年驶，敢畏道阻长。启户辨夜色，驱车溯晨光。终然江海澨，临路空徬徨。"
"次韵刘景初偕陈元佐见访","宋末元初","龚璛","松阁启晨眺，东云白英英。空尊愧坐客，幽道闻屐声。郊墟地自扃，林峦暑逾清。官居属冗散，朋从多澹成。拂麈急雨过，联镳去堤平。书味一何长，襟期浩已盈。挑灯展篇什，寤寐山中行。"
"楚云湘水图歌谢张师夔教授","宋末元初","龚璛","离骚之国几千里，十幅蒲帆顺风驶。顺风犹须两月程，伊谁移来堕书几。张君墨妙游戏尔，乱峰因君接天起。苍然古木摧不死，君应曾隐茅屋底。得非是间种兰芷，惨澹经营那及此。松连阁上听秋声，读书眼花字如蚁。玉立长身挟童子，披图置我平生喜。忆昔诗家爱许浑，凌歊荒台寻旧址。云何姑孰大江边，望湘潭云尺有咫。我今识君意，总为诗料理。云兮楚之云，水兮湘之水，回雁夕阳衔一苇。山高见衡岳，江远会南纪。君兮君兮可奈何，我诗敢劘屈贾垒。"
"老钱折枝","宋末元初","龚璛","桃似胭脂梨似雪，折花人是惜花人。折枝图上堪肠断，忍更题诗破费春。"
"水村歌","宋末元初","龚璛","吴中水为乡，人与凫鹥□。□□□□年，黄梅少时雨。农不田畴占洲渚，乡风用锄不用犁，筑塍踏车儿女妻。农家辛苦亦复乐，高低两□□□角。自爱茅檐暖，莫厌社酒薄，□□赛神卜东作。饭牛何必歌，□□尚可著。十年种树树满村，明年养蚕蚕百箔。"
"题水村图","宋末元初","龚璛","泽国渔无定，秋霜柳不凋。幽人意晼晚，此日画萧条。"
"何和尚寻母","宋末元初","赵文","写经母血尽，长素母容枯。烧蜜炼顶臂，孰非母肌肤。岂不痛至骨，为母忍斯须。南北万馀里，来往如趁虚。天高孝可感，报应非浮屠。出门访东家，遇否不可虞。茫然求我天，再见得所图。昔者别儿时，那有此头颅。明明陈左验，大恸绝复苏。向来相妒人，泣下成欷歔。收泪相劳苦，何异得乳雏。不即遂其志，彼张非丈夫。冠巾有妇子，谅亦母所娱。为佛再有母，初志不敢渝。但期百年内，奉母与佛俱。虽非圣贤事，区区守其愚。为君赋高谊，感我真穷孤。弃我十二年，人母我独无。天涯尚可寻，地下不可呼。"
"婕妤怨","宋末元初","赵文","团圆一片冰，出自蚕女红。何言入君手，动摇生清风。一朝弃箧笥，零落如秋蓬。时节自当尔，君子讵无终。"
"寿王馀庆","宋末元初","赵文","郎时杯酒不须名，最爱先生醉是真。雪柏霜篁千岁寿，川花池草几番春。少陵句妙惊山鬼，老子心閒养谷神。如此眼前聊一笑，此生犹是太平人。"
"云阳寺","宋末元初","赵文","步入云阳俗兴阑，山灵应不掩云关。禅房深锁寺应古，经钥不开僧更閒。菊绽黄香霜气秀，山堆秋色露痕斑。留侯千载空陈迹，猿鹤声声拱夜坛。"
"咏梅","宋末元初","赵文","白玉堂前野水滨，何曾荣悴异精神。当于香色外观韵，可怪冰霜里有春。天下无花堪伯仲，江南惟尔不风尘。欲将素王相推戴，老向山中作素臣。"
"赠媒者二首 其一","宋末元初","赵文","青鸾解报仙郎信，红叶能传禁女情。东家把酒西家笑，只作春风过一生。"
"赠媒者二首 其二","宋末元初","赵文","空谷佳人独笑歌，不烦花鸟使相过。红妆洗却蛾眉丑，纵有良媒可奈何。"
"有所思","宋末元初","赵文","有所思，乃在大海南。何用赠遗君，双珠玳瑁簪。闻君有他心，当风烧之扬其灰。从今已往，勿复相思。勿相思，又相思。秋风□□晨风飔，心思君兮君不知。"
"止法","宋末元初","刘埙","乔木长千年，终不到霄汉。怒涛涨千尺，终亦有畔岸。倘非分限本截然，波吞天地枝插天。位极三公殊未惬，粟积千仓犹道乏。黄金满匮尚求多，华屋连云常苦狭。人心无足时，天道有止法。"
"送黄脩永之武夷杜清碧学","宋末元初","刘埙","眼中尘中政昏昏，华盖风高翠入云。一代风流超晋宋，百年礼乐寄河汾。波宽好看鱼龙化，天远空怜雁鹜群。亦有平生观海意，出门万里独惭君。"
"鹤","宋末元初","刘埙","延颈池边照影池，花明柳净思依依。年深色重丹砂顶，日暖光浮白雪衣。晴月梦回三岛去，看云思上九霄飞。玉箫声断秋宵冷，应有仙人忆未归。"
"燕","宋末元初","刘埙","万里来从海外村，定巢时听语频频。帘风半卷重门晓，社雨初晴二月春。尾上系诗成往事，掌中学舞是前身。华堂茅屋依然坐，几处相逢旧主人。"
"西捷","宋末元初","刘埙","神器宁容小智窥，黄河河上集王师。六龙南面皇威壮，万里西征凯奏驰。穹壤有灵扶宝祚，风霜无地著金枝。太平有象天颜喜，大霈看看下玉墀。"
"拜南丰先生墓","宋末元初","刘埙","崖挟飞泉响佩环，云涵空翠锁幽关。斜阳影恋残碑外，遗像尘昏古寺间。汉苑梦回流水在，越陵风急此山閒。悲怀岂但元丰老，望断天南月一弯。"
"率诸友祭南丰先生墓","宋末元初","刘埙","星斗文章焕九天，萧萧松槚暗荒阡。久无世冑崇祠像，赖有山僧守墓田。俎豆春回修废典，佩衿云合礼前贤。此行莫作嬉游看，回首元丰重怆然。"
"次韵子益秋怀集句","宋末元初","于石","春草秋更绿，能得几时好？人生非金石，坐愁红颜老。振衣千仞冈，木落雁飞早。无营地转幽，逐动自纷扰。时哉不我与，全身以为宝。不是傲当时，用拙存吾道。"
"春游集句","宋末元初","于石","兴来无远近，吾得及春游。江月随人影，山光落钓舟。树交花两色，石横水分流。天外猿啼处，数峰生暮愁。"
"初晴","宋末元初","刘辰翁","初日入高楼，归云杂江树。鱼游新雨清，鸟语晨光吐。天容起复睹，烟色转轻素。墙草丽车前，巷沟映泥路。窗明袪宿润，础泫滑微步。会朝有宿客，过午无来屦。沿砌上蠙衣，虚庭竿犊裤。人生足无事，世故非所虑。彼语吾不闻，清风有时度。"
"山行雨中二首 其一","宋末元初","刘辰翁","雨行如漏蓬，侧身半车中。风翻荷叶白，难可为芙蓉。向来三重茅，仰屋叹穿空。已经乱离苦，志念常从容。"
"山行雨中二首 其二","宋末元初","刘辰翁","入城过新雨，路静市人稀。吾家林塘间，水鸭狂欲飞。门阑稚子笑，隔树见翁归。何人无此乐，颓暮乐知希。"
"和答李德臣","宋末元初","刘辰翁","忍寒一百五，何开落匆匆。华堂托孤根，弃我荆棘中。味言随时变，茗薄酪自浓。蛱蝶金缕衣，更为悦己容。虽无蛾眉妒，怀抱常冲冲。"
"送李鹤田入浙赵春谷招","宋末元初","刘辰翁","天下南北车书通，行人点点过汴宫。空馀艮岳一拳土，黯惨如雪吹不融。平乘楼上王夷甫，一流中外泪如雨。西风羽扇不障尘，更是莲子随根去。政事堂中三相公，往往退食如夔龙。少年恸哭不见用，一语不合面发红。八年流落无处所，合眼当朝遽如许。忠魂不到海门潮，别殿芙蓉废为圃。茫茫古路日平西，不信金铜不泪垂。浮沈亲故懒相问，白发唯有春风知。李侯髀肉堪流涕，同谷哀吟越州弟。买丝刺绣刺未成，公子翩翩雁书至。飘飘起望白云间，裘雪牛车度赤山。年馀七十能几见，我且欲往穷当还。平生高李经行处，寂寞断桥漂落絮。不知到日似枯鱼，泪入黄河别鲂鱮。当空殿阁密云团，曾和薰弦接羽翰。至今尚留花石否，杜鹃再赋长恨端。苏州正念东邻女，伤心更遇杨开府。语言憔悴敢分明，买酒行浇茂陵土。"
"寄别孙潜斋","宋末元初","刘辰翁","常笑唐衢生，一恸可以死。焉能流涕被面，日日别知己。又常笑朝鲜，无泪可沾巾，悲歌两语为我吴妇人。平生钟情重离别，一听《阳关》肠一绝。铜驼陌上会逢君，谁料相忘如永诀。昔携手青春，春水一笑禊吏尘。醉能强歌醒能赋，满坐唯有孙尧文。酒阑歌断如转烛，寒食累累新鬼哭。丞相书桐异鸟巢，曾园仙市芳郊绿。海棠三径无根枝，败瓦颓垣亦已锄。旧游勿感有至此，独为吾党权区区。我欲与君重一到，化为长瓶酹荒草。早知世事去如风，只合黄公垆下倒。当时一醉锸埋我，不见兴亡应更好。且复止此休云云，我有臣子高能文。令其讲罢日就君，就君归日诵所闻。吾贫吾老不足念，君须君发何年□。幼安九十愁更愁，空羡一生长乐传。呜呼斯人斯世不相见，绿树莺啼泪如霰。"
"文姬归汉图","宋末元初","刘辰翁","鹤巢覆绝孔文举，锦衾裹葬杨德祖。铜雀春风歌舞长，独复悽然若人女。故人有女胜无儿，满腹兴亡身属谁。琴烧笛折?灰冷，开卷草深归鹤饥。美人用事单于国，细马驼金为余北。曾从过雁借书看，又向枯鱼寄声得。胡笳日听心自哀，天遣前朝汉使来。穹庐抱子送于野，欲去欲往真难哉。大儿牵衣小儿乳，割乳分携泪如雨。跂马儿啼渐不闻，肠断一如初遇虏。画图巧画欲无声，不尽贤王子母情。踟蹰拳局各有态，未必日暮分驰能。天长地久何终极，事已不堪回首觅。草无南北是青青，云有朝昏长幂幂。琵琶恨绝妒难消，海上羝儿梦岂遥。入见玉关天似锦，归从金马晚当朝。容仪憔悴恩无骨，记问荒唐存又没。卫郎去我墓何斯，魏史亲人礼难越。当时一女赎元身，乱代流离更可闻。天南地北有归路，四海九州无故人。"
"龙雾洲雪","宋末元初","刘辰翁","此处几人行，隔波摇暮晴。洲回江似玦，山远雪如城。离合看双橹，荒寒又一程。今年梅未醉，最觉别来轻。"
"夜雨","宋末元初","刘辰翁","夜半起雷车，天门报晓衙。何消如此雨，又有未开花。绣被人中酒，茅檐客梦家。一晴天地阔，稽首见重华。"
"周耐溪见访","宋末元初","刘辰翁","麦径萦纡缩寄蜗，传呼惊倒望前牙。能忘特进群公表，来访寻常百姓家。草市波喧腾骑竹，柴门路隘簇鞍花。屏窥不信雌同甲，为倍高明两鬓萧。"
"清明日偶成","宋末元初","刘辰翁","海日高高天欲斜，断桥无复听呕哑。墓中酩酊已千载，陌上清明有几家。已老愈疏惟酒盏，更晴相觅是梅花。年年春怨深如昨，莫把无涯恨有涯。"
"戏题","宋末元初","刘辰翁","无人知坦腹，水影半帘苔。惊谓青虫堕，垂丝忽上来。"
"春归","宋末元初","刘辰翁","留春一日不可，种树十年未成。芳草断肠花落，绿窗携手莺声。"
"渔歌效陈自堂作","宋末元初","刘辰翁","石头城落淮水，刘郎浦对伍洲。越沼吴湖安在，月明人唱湖州。"
"春晴 其一","宋末元初","刘辰翁","江柳长天草色齐，新晴何物不芳菲。无因化作千蝴蝶，西蜀东吴款款归。"
"春晴 其二","宋末元初","刘辰翁","新燕池塘绿雨肥，初晴未暖日光微。角巾犹带花梢湿，才倚阑干见絮飞。"
"探梅四绝 其一","宋末元初","刘辰翁","江天欲雪未雪时，绝江探梅驴倒骑。空中著我方成画，乱后逢花且赋诗。"
"探梅四绝 其二","宋末元初","刘辰翁","钧天远远月斜斜，归客迢遥未到家。一色白云天似雪，和衣和雪宿梅花。"
"探梅四绝 其三","宋末元初","刘辰翁","后五百年无放翁，狂歌醉舞与谁同。渔人入得桃花洞，犹有梅花路未通。"
"探梅四绝 其四","宋末元初","刘辰翁","冷蕊何心识老逋，芳名从此落西湖。风霜未改幽坚操，弟立花前讳玉奴。"
"题宣和双蟹图卷","宋末元初","刘辰翁","讲馀机暇谏书空，艮岳江湖入眼中。郭索能令天一笑，画图何必面春风。"
"题虎丘","宋末元初","陈普","干将化龙飞上天，寒崖古木俱苍然。大星西殒化盘石，银河倒流通剑泉。山鬼夜啸或风雨，坡仙浩气凌云烟。行人慎勿歌团扇，谁识风流晋代贤。"
"秋风词","宋末元初","甘泳","昨夜西风来，人间雨如海。山摇摇，秋洒洒。早起□□轮，老红竟何在，惟有残云漠漠弄凉态。千林万叶，淅沥作声。岂无绿色，奈何凋零。四时更变化，宋玉胡为愁，直须痛饮千斛酒。亦不知有春，亦不知有秋，鸿濛适我汗漫游。绝怜九辨大萧索，争与虫声起篱落。东溪子，今夕呼月当中天，看我大醉西风前。便令秋满八千岁，我醉依然月下眠。"
"自述","宋末元初","甘泳","总角希闻道，残生乃付诗。未曾前辈识，敢辱近人知。飘泊身馀健，萧閒鬓欲衰。一帘书四壁，寒日在清池。"
"晚立黄洲","宋末元初","甘泳","今度阑干倚，苍茫入暮天。碧溪分市井，华屋乱云烟。钟隔春来树，灯流夜去船。惜哉题柱壮，琴动凤凰弦。"
"陪完颜御史行金石台分韵得丞字","宋末元初","甘泳","胜景踰千载，吾人得共登。五峰交地势，一水合沙棱。荆国成何事，浮丘无异能。山头有田父，未必识中丞。"
"归来","宋末元初","甘泳","谓我犹羁旅，归与已的然。风霜高枕外，江海小诗边。达摩移华夏，庄周侮圣贤。向来知此事，未敢弃予年。"
"过南湖","宋末元初","甘泳","忽有一事碍胸次，摆脱不去呼酒来。溟溟濛濛混沌在，坦坦荡荡虚空开。精神一生留笔墨，形骸昨夜为尊罍。年年看梅今白发，晴日江路行莓苔。"
"与危见心同和完颜御史沂联步踏月韵","宋末元初","甘泳","明月送人归，明月照人宿。月落梦醒时，清霜压寒屋。"
"小绝","宋末元初","甘泳","一夜睡不著，小窗天忽明。林塘寒鸟聚，听得最初声。"
"夜坐","宋末元初","甘泳","林风自潇潇，山雨时洒洒。丈夫七尺躯，地炉使吾矮。"
"早睡","宋末元初","甘泳","病来贪睡早，推月出山前。月色不相舍，小窗还自妍。"
"酒醒","宋末元初","甘泳","酒醒桂花发，狂歌对花前。邻家大骂我，夜半惊人眠。"
"书生","宋末元初","甘泳","踉蹡趣讲席，读诵斗高声。我亦曾如此，而今白发生。"
"暂憩","宋末元初","甘泳","平生湖海游，南北东西路。几度梦残时，云深不知处。"
"归舟二首 其一","宋末元初","甘泳","片帆悬空秋满腹，凉月淡淡天无波。平生湖海元龙意，早入西风渔棹歌。"
"归舟二首 其二","宋末元初","甘泳","天壤岂无苏季子，恨我不识韩荆州。遥山苍苍暮云碧，何许一笛芦花秋。"
"下豫州","宋末元初","甘泳","壮怀忍共白云閒，孤负僧房屋半间。卖却牢愁三万斛，载将明月入西山。"
"托意","宋末元初","甘泳","旧时灯火不知年，托意篇章末世传。胸次只今无此事，听风听雨过残年。"
"新春","宋末元初","甘泳","花红柳绿也逢时，润色青春有小时。人世苦无吾辈在，东风寥落亦堪悲。"
"看梅","宋末元初","甘泳","独坐匆匆不自适，出门偶见梅花开。自从开辟到今日，此是东风第几回。"
"渔父词七首 其七","宋末元初","毛直方","溪桥竹边有沽酒，携鱼换酒满胡芦。蓬头月上不觉醉，自卷芦叶吹呜呜。"
"湖上观春","宋末元初","汤炳龙","闭门五日雨，出门万山春。湖光忽见我，摇荡白雪新。九节瘦筇杖，一幅故葛巾。桃花忽相笑，聊复此红尘。有钱困鞭算，有官絷卯申。洞然宇宙间，馀此自在身。但恨不能饮，我亦无事人。"
"题高尚书夜山图","宋末元初","汤炳龙","人知丽日江山奇，月中更奇人不知。古今画手不能画，高侯能画兼能诗。风流文采乃如此，笔意所到神莫窥。琉璃宇宙入万象，清寒周匝天四垂。群鸦已息漙露下，一雁不度行云迟。龙飞凤舞又千里，一起一伏相追随。潮来不见江吸海，但见夜壑寂寂舟无遗。废宫隐约认孤塔，长竿高下标丛祠。俯观下界万屋如鳞次，其间醉梦觉者谁。金城树老岁月往，昆明劫尽天地移。匆匆吴越已陈迹，丹青先写兴亡悲。虞山禹穴会稽路，苍苍凉凉隔烟雾。平生惯向图中游，老我卧游无胜具。昏花疑是雪欲晴，剡溪直在无山处。何人说与李将军，太清岂必微云□。毫端巽巽肯一扫，清光应更馀几分。天然人境两相值，楼头白也思不群。胸中云梦可八九，呼吸沆瀣归雄文。虎头著我坐岩壑，书窗半席一诣君。舟中不须觅谢尚，诗成三诵君尝闻。"
"范文正公书伯夷颂并扎卷","宋末元初","汤炳龙","退之尝作《伯夷颂》，纲常更为文章重。小范老子翰墨香，吹醒首阳千古梦。尔来宇宙三百年，劫灰不坏宁非天。姑苏李侯贤太守，为将手泽归云玄。因忆右军修禊叙，智永藏之固其所。今比萧翼谁贤愚，豪夺何如能乐与。君子于物不留意，好德终然胜好古。剑许徐君自有心，书还孔氏非无故。粟可不食国可辞，较之一纸真毫釐。闻风廉立遽如许，信哉圣人百世师。西山之薇何独美，向微二子一草耳。东海鲁连死犹生，中书冯道生犹死。承平文献传至今，品题先后如盍簪。就中何人合愧死，九锡不是夷齐心。"
"白海青","宋末元初","汤炳龙","皂雕赤鹘世纷纷，羽翮何如白线纹。东海飞来一片雪，西风透入万重云。老拳独击顽鹅恼，俊目宁看狡兔群。玉食所需谁可得，夜来丹诏赐元勋。"
"绣毬花","宋末元初","汤炳龙","谁掷流苏满小园，无心花萼密相联。唐宫玉蝶团风软，后土琼花簇月圆。妖态欲来裍上舞，异香宜在帐中悬。试看有物浑成处，如在东风太素天。"
"题水晶宫道人瓮牖图","宋末元初","汤炳龙","一从辞宰粟，饥饿隐空山。货殖门前客，先生不启关。"
"题姚静斋女柔德一日三刲股救其兄云","宋末元初","汤炳龙","女生他人妇，兄死谁养亲。刲股与紾臂，孰仁孰不仁。"
"西湖杂咏","宋末元初","汤炳龙","马塍鸡唱曙初回，几处严关次第开。多少卖花人已到，剩将春色入城来。"
"题莫景行松竹梅图","宋末元初","汤炳龙","一客风流云水际，两侯潇洒雪霜时。如今三友交情密，不到岁寒人不知。"
"题竹梅图","宋末元初","汤炳龙","岁晚江空见此图，竹梅相伴占全湖。如何不与松为友，应怪人间作大夫。"
"杏坛","宋末元初","黄元实","相羊道德囿，爱此杏坛春。碧溪落青嶂，绿树空红尘。缅怀洙泗乐，千载意如新。从容二三子，援琴咏天真。"
"濉阳八景 其一 洋背春烟","宋末元初","黄元实","平芜百亩敞南郭，四散人家隐篱落。翳翳桑麻晓色浓，霏霏竹树晴光薄。大厦微茫垂柳边，残烧杳蔼苍山前。侍郎故园渺何许，玉涧日煖流寒泉。"
"濉阳八景 其二 河潭秋月","宋末元初","黄元实","苍涯倒浸太阴黑，倾动变化在倏忽。玉盘一夜出龙宫，金波万顷涵蟾窟。木犀香湿露满山，斗角光动风生澜。何人拔剑插桥柱，直通银河上广寒。"
"濉阳八景 其三 东川梵宇","宋末元初","黄元实","碧空直耸石桥杪，一径林间几萦绕。不窥城市入境中，上梯宫殿出尘表。潮师咸道雁塔高，三分留记龟石牢。此地令人忆谢傅，何当携手同游遨。"
"濉阳八景 其四 铙山晴雪","宋末元初","黄元实","嵬嵬圣石倚霄汉，障断濉南山一半。荒郊冰柱尽消融，霁日琼崖尚璀璨。鹤仙剪木飞云端，玉女弄月坐石盘。可怜射猎人物远，瀑凌万壑弓旌寒。"
"濉阳八景 其五 湖障夕阳","宋末元初","黄元实","溪西诸峰崒且壮，一峰秀出横屏幛。晴川落日漾馀波，碧树红霞闪清涨。青山咫尺常相望，旸谷万里昭回光。谁能乘风度绝顶，空陵倒影观扶桑。"
"濉阳八景 其六 南郭渡船","宋末元初","黄元实","宏博坊前望溪曲，沙平岸涧水深绿。孤舟妥帖若乘槎，短棹咿哑如转毂。行□憧憧风雨忙，济川滚滚流泽长。谁谓江河渺空阔，半篙一苇俱可航。"
"濉阳八景 其七 长吉晓钟","宋末元初","黄元实","沈沈绀宇据城阜，屹屹云楼挹星斗。画廊风静木鱼閒，青山日出华鲸吼。蒲山蒲谷俱闻声，随叩随应何容情。唤回迷途有归客，一滩月色浮空明。"
"濉阳八景 其八 迎釐午磬","宋末元初","黄元实","凤山胜绝三不见，竹木苍苍隔台殿。仙宫云构接丹梯，清昼璆声袅香篆。步虚讽彻瑶草凉，朝真斋罢紫芝香。侍宸白日骑鹤去，雷符绕壁馀神光。"
"春江十咏 其一 午窗山色","宋末元初","黄元实","门外青溪溪外山，山光长在有无间。白云飞尽晴窗午，喜见遥峰露一班。"
"春江十咏 其二 晚桡鸣月","宋末元初","黄元实","春江雨过水溶溶，短棹孤篷有钓翁。钓罢归来天向晚，一桡咿嘎月鸣中。"
"春江十咏 其三 晚渡撑烟","宋末元初","黄元实","漠漠江烟晓未开，行人唤渡过江来。一篙不见水清浅，撑散眠鸥石畔苔。"
"春江十咏 其四 沙晴睡鸭","宋末元初","黄元实","熟睡晴沙爱暖曦，鸬鹚鸂鶒莫相疑。江花江草春将遍，我亦忘机总不知。"
"春江十咏 其五 夹堤杨柳","宋末元初","黄元实","杨柳青青夹岸垂，含烟带雨总相宜。苏公十里湖边树，谁遣东风一夜移。"
"春江十咏 其六 斜阳牧笛","宋末元初","黄元实","芳草平原日带曛，数声牧笛隔江闻。江空馀响随风起，剡剡归鸦落暮云。"
"见率斋王廉使 其二","宋末元初","刘鉴","樽俎折冲贤甲胄，衣裳定伯胜兵车。先生学谱河汾嫡，礼乐须还贞观初。"
"见率斋王廉使 其四","宋末元初","刘鉴","千载河汾两夫子，一家洙泗几生徒。升堂房社俱先达，还许程元后至无。"
"见率斋王廉使 其六","宋末元初","刘鉴","汉唐礼乐成三代，南北车书又一家。鸣鹿歌诗将意厚，臣忠端出自宾嘉。"
"见率斋王廉使 其八","宋末元初","刘鉴","田园仅了都人役，事业全抛进士诗。白发见公曾感慨，深衣重有道行时。"
"挽度宗 其二","宋末元初","王义山","建隆成帝业，肇造宋乾坤。永穆昔传子，慈元今抱孙。羹墙有尧在，谟训即汤存。血染攀髯泪，哀缠彻九阍。"
"登青山太白墓文并歌","宋末元初","王奕","芦笔书空兮风凄凄。竹墨泌地兮雨垂垂。青枫黑塞兮梦公者谁。"
"春日","宋末元初","陈杰","春日悠悠，春风载条，春酒思柔。念我农人，种秫在畴。春日迟迟，春风载时，春服有晖。念我蚕女，勚于桑畴。翩翩黄鸟，载好其羽。鲜鲜游子，式歌且舞。曾孙万年，敬我有土。"
"明月","宋末元初","陈杰","悠悠明月，载盈载缺，我酒在室。皎皎明月，载缺载盈，我酒在庭。白日苦短，而夜苦长。迟尔不来，明月靡常。载脂我车，载秣我马。煌煌于征，明月在下。"
"读邸报 其二","宋末元初","陈杰","钻刺逢迎状似奴，是非羞恶一毫无。盖间老犬曾共嗾，韝上新鹰正待呼。递趱庸回联鼎食，长排耆俊在泥途。一朝政事渠何算，可惜倾人好国都。"
"坐白水寺门亭","宋末元初","方回","百病今朝愈，城南野寺滨。石崖阴欲冻，沙路瑩无尘。松老枝垂地，溪清水见人。僧瓶送煎茗，泉冽味尤新。"
"暑中閒咏六首 其六","宋末元初","方回","篱门矮复斜，乌桕发枯槎。曾守诸侯土，还同百姓家。葛囊悬苣子，梅卤渍栀花。臧获修时事，分衣缺布纱。"
"怀秋崖","宋末元初","方回","崖仙忆昔手予携，音响如钟气吐蜺。槐国诸公千梦蚁，瓮天馀子一醯鸡。满浮芳酒春梅动，朗诵新诗夜月低。倏三十年如一瞬，东坡门下愧双溪。"
"生日戏歌","宋末元初","方回","予生宝庆之三岁，五月十一日己未。五十有八甲申年，其日己未亦复然。天支地干标六秀，四柱得一文且寿。阳火在天为太阳，阴火为月受日光。将望之前四日夕，十分圆光已八七。常闻人生不满百，何幸七十且八十。文章学问七八分，亦胜愚夫老无闻。古之五月而生者，后有胡广前田文。予贱不敢望汉相，贫亦不能孟尝君。借使时人不比数，自有诗名照千古。垂弧之月至于今，适逢前五仍后五。稚女簪榴花，小儿著艾虎。宿酲困不解，依旧醉起舞。不妨一年两度作生朝，更造菖蒲酒，饮过闰端午。"
"同杨明府华父夜宿鸬鹚源","宋末元初","方回","桐庐杨明府，高谊有缓急。凌江每见访，烂醉必旬日。知我欲东游，相拉过其宅。城南登小舟，仅阔六七尺。岸人观不退，莫知孰主客。西风篙工喜，布被当帆席。青蔬煮豆乳，滩转灶釜仄。更觉气象古，酌酒瓷盏碧。千山霜叶红，绵绮天组织。郊坰有此奇，阛阓苦未识。明府眼力高，心赏寄绝壁。指似挂篰岩，茅屋拟便葺。老夫今十年，往来钓台侧。汗颜不敢登，人品霄壤隔。夜宿鸬鹚源，荦确陟危石。吾家三拜公，晚唐老诗伯。衣冠世不坠，奕叶绍桂籍。避地馆者谁，一僧年八十。呜呼穷谷中，亦复有马迹。纪事聊此吟，续烛借纸笔。"
"春日小园即事十首 其一","宋末元初","方回","閒园草草欠楼台，一纪干戈梦里回。尽失牡丹三百本，新移初见一枝开。"
"读张功父南湖集","宋末元初","方回","生长勋门富贵中，秕糠将相以诗雄。端能活法参诚叟，更觉豪才类放翁。举似今人谁肯信，元来妙处不全工。镂金组绣同时客，合向南湖立下风。"
"次韵宾旸池字","宋末元初","方回","鸿雁逐稻粱，飞飞无定时。槁草火不烬，层冰风已漪。观化悟兹理，久甘玄鬓丝。良愿息我影，不复天之涯。云何事行役，黾勉营所私。仰睇斗牛分，俯观朝夕池。玉气忽澌尽，侲子犹欢嬉。酸感谅徒尔，得酒竟大奇。是日春雾霁，西楼昼阴迟。云落茧楮墨，雹响纹秋棋。幸喜暂合聚，宁忘倏乖离。舟楫集津岸，焉得长絷维。前谢后花发，东起西星移。烂醉未失策，螺螟彼何知。冥冥失马福，昧昧亡羊岐。终当蜕阛阓，秉耒依农师。"
"同伯几过张子范子周兄弟园池 其二","宋末元初","方回","何处消除半日閒，看朱成碧夜扶还。定知此意风尘表，能致吾曹水竹间。孝友门阑佳子弟，承平人物旧湖山。饮多过量成诗缓，酒醒思之亦厚颜。"
"□□□ 其一","宋末元初","方回","□□□□□□□，□□□□□□□。□□□□□□□，□军不复过前村。"
"坐看南山云二首 其一","宋末元初","方回","晨起无一事，坐看南山云。为雨殆可必，盎然心自欣。耕畴已久捐，稔岁犹愿闻。匪惟救阨馁，兼足苏惔焚。升降地天泰，兑艮通氤氲。高能以虚受，能下斯为君。宇宙傥非尔，函灵焉不偾。吾生与草木，幸兹同芳芬。"
"坐看南山云二首 其二","宋末元初","方回","幽林响欲滴，夜色始欲分。扶桑定已红，星象收其文。尚复有飞鼠，扑击空中蚊。须臾两灭迹，寂然藏纷纭。邻烟气稍上，谷禽声渐闻。七月入伏末，未减炎暑熏。皇后漏雨意，似闵黎庶勤。此心谁予知，坐看南山云。"
"五月初二日闻祁门县四月二十七日大水没鼓楼蛟龙斗争溺死者多休宁县江潭等处亦多漂溺","宋末元初","方回","今岁知何处，天刑亦惨哉。潢池犹未静，洚水复为灾。民叛非无说，官贪有自来。祁门郑龙斗，此祸又谁胎。"
"赠吕肖卿三首 其三","宋末元初","方回","知己身俱老，逢君泪欲倾。不时思令舅，无可报难兄。湓浦稀鱼素，阳山杳雁程。平安只消息，聊此慰羁情。"
"与孟能静饮联句复和三首 其二","宋末元初","方回","暂兹袖公补天手，谁能钳我谈天口。挹斗酌海两相逢，天风吹入无何有。"
"与孟能静饮联句复和三首 其四","宋末元初","方回","何必水边看丽人，何必水晶行素鳞。曲阜桥边同一醉，杭州城里两閒身。"
"读陶集爱其致意于菊者八因作八首 其六 六曰采菊东篱下悠然见南山","宋末元初","方回","采采东篱迹易寻，悠然见处孰知心。也曾目送飞鸿否，谁不能挥叔夜琴。"
"丁酉元日年七十一 其二","宋末元初","方回","扶胥湾口铁山头，汗漫空为万里游。一第仅如晁济北，万诗堪继陆严州。可用老扶灵寿杖，也曾亲到结邻楼。馀生无所求于世，今世何人识故侯。"
"左顾保叔塔右顾雷峰塔并南北高峰塔为四","宋末元初","方回","四山角立四浮屠，绝似双林竞宝珠。万古一丸拿不去，夜深朗月浸澄湖。"
"题陈学正巨源万竹","宋末元初","方回","种竹种竹，种愈多愈不俗，种至万竿犹不足。读书读书，读愈多愈不愚，读过万卷非有馀。竹万竿环我屋，书万卷遮我目。书在竹中身书中，竹风吹书沃心胸。倚竹挟书送飞鸿，不识人间有王公。"
"题布袋和尚丰干禅师寒山拾得画卷","宋末元初","方回","丰干禅师降猛虎，布袋和尚愚小儿。老夫见画未亲见，唯喜寒山拾得诗。"
"题沈伯隽所藏赵子昂墨兰","宋末元初","方回","今兰春秀异秋兰，世事随时岂一端。别有古人不死处，陶诗晋字要人看。"
"醉赠宗阳寓居九江道士胡虚白祈雨感应","宋末元初","方回","欲血蛟螭出太阿，已翻银汉下天河。筑场预觉人人饱，赛社应闻处处歌。弹指三声轰霹雳，张颐一喷响滂沱。何曾别有神仙术，止是精神感格多。"
"送男存心如燕二月二十五日夜走笔古体 其二","宋末元初","方回","大物既归周，裸士来殷商。夷齐与箕微，均为识三纲。我所领小垒，可容久徜徉。亦欲拾之去，群盗纷寇攘。勉强不得已，芟恶完善良。完国非我责，完郡亦何伤。幸保千里民，不为剑戟戕。奸鬼伏肘腋，两贼程与黄。门生讦座主，婿不顾糟糠。妄告无反坐，官吏饱贿赃。一朝掷笏绶，仅有书几囊。辛巳至庚子，阖门饥欲僵。二十年不仕，愚意谁揣量。苟生内自愧，一思汗如浆。焉得挂海席，万里穷扶桑。茅屋荫松菊，槿篱畦芋姜。读书粗知道，晦遁攀馀芳。诗文亦不俗，千篇垂琳琅。今汝往筮仕，已踰四十强。萧然乏行李，艰甚谋聚粮。此皆我之过，弃官畏祸殃。以致儿女辈，无不羸以尪。行行燕山下，悠悠易水傍。北风无时无，南人少裘裳。汝父近八帙，汝母七旬将。苟可得一职，归甘泌之洋。生理我无策，徒此歌慨慷。壮士一大笑，出门青天长。"
"送方复大宣城学录 其二","宋末元初","方回","方氏来南汉闰时，蒸尝所在富孙枝。歙溪真应仙翁墓，严濑玄英处士祠。邂逅弟兄元共祖，殷勤子我总能诗。因风不要花瓜颗，梅老遗篇幸寄之。"
"六月十二日侍郎桥感事","宋末元初","方回","□大历历七南朝，几□□潮夜复潮。湖上已无□□□，□□□有侍郎桥。官同谢傅惭高洁，位过周公肆吝骄。□□□心木绵鬼，秽声不与骨俱销。"
"东野平陵图","宋末元初","牟巘","鞅掌不可耐，壮士缚申卯。驱驴古平陵，水木乐幽茂。苦吟到斜日，危坐类持钓。俗情见摆落，鹅雁极众口。两曹第忍之，适满百乃报。吾终不以此，而易彼升斗。小裁鹤料案，官事竟未了。斯人坐诗穷，咎在亏天巧。有如发其羃，为谑岂不暴。理宜得嫌憎，枵腹镇雷吼。区区尤李氏，此颇天意不。"
"赵春谷约游北山次陈本斋韵","宋末元初","牟巘","病士痼于懒，举世少匹亚。未省读道书，低头蒙绛帕。梦想北山北，户限久不跨。折简许我游，篮舆暂相借。腹鸣肩自举，悠然谢衔靶。邂逅得水竹，神明湛吾舍。山亦紫翠横，了不费要迓。平生赤两脚，城市所深怕。何妨岩石间，共永一日暇。高情伟卓荦，不在古人下。喜客见眉宇，煮茗扫风榭。老山澹一癯，龟息闻静夜。摄衣倒凌景，回首怜俗驾。吾侪偶会弁，小语辄雷咤。风雨万虑清，讵肯随物化。商山尚局促，而况彼畦夏。"
"东坡九日尊俎萧然有怀宜兴高安诸子侄和渊明贫士七首余今岁重九有酒无肴而长儿在宜兴诸儿苏杭溧阳因辄继和 其一","宋末元初","牟巘","吾翁始落南，土思尚依依。筑堂扁岷峨，目断落日晖。忆昔丙申岁，锦里烟尘飞。甲子已一周，而我犹未归。孤蓬失本丛，旅雁抱长饥。百年直寄尔，旷然勿徒悲。"
"东坡九日尊俎萧然有怀宜兴高安诸子侄和渊明贫士七首余今岁重九有酒无肴而长儿在宜兴诸儿苏杭溧阳因辄继和 其三","宋末元初","牟巘","我殆胜彭泽，无酒亦无琴。湖外来远饷，屋角啭好音。吹帽节已迫，醉乡路可寻。勿违故人意，洗盏起自斟。甜酒乏风骨，谷永与杜钦。而此清且劲，良足慰我心。"
"东坡九日尊俎萧然有怀宜兴高安诸子侄和渊明贫士七首余今岁重九有酒无肴而长儿在宜兴诸儿苏杭溧阳因辄继和 其四","宋末元初","牟巘","人生徒自苦，与世为卷娄。何如有美酒，自献还自酬。贫虽不若富，用寡庶易周。婚嫁愿已毕，此外复何忧。况无下噀田，得与彭泽俦。年丰米长贱，一饱或可求。"
"东坡九日尊俎萧然有怀宜兴高安诸子侄和渊明贫士七首余今岁重九有酒无肴而长儿在宜兴诸儿苏杭溧阳因辄继和 其七","宋末元初","牟巘","两山南北峙，四水贯此州。登临岂不嘉，出门自寡俦。客乡几重九，岁月如奔流。萧然具果饮，聊以散百忧。平生和陶集，韵高乃敢酬。乃复咏歌之，岁晚葆姱修。"
"和程渔庄救燕","宋末元初","牟巘","燕巢屹高垒，蛇行危折罄。不虞猝见侵，怪事发轩屏。黄口养渐大，紫翮翻相映。雌雄力难护，吞噬气方盛。岂不避戊己，天意特未定。主人勇赴救，为惠固当竟。蜿蜒堕尺箠，折首甘所迎。古人致阴类，嗜好用其性。此族遭炮燔，往往多夭横。人固异于物，纵暴胡忍听。试看自古来，善者终必胜。羿殒莽亦屠，曾莫保躯命。报应各以类，岂不信可證。驱而放之菹，是乃三代政。姑用柳子言，锄吾草莱径。"
"简赵子昂","宋末元初","牟巘","君维大雅姿，被服蔼兰荪。胸次综流略，本本又元元。手追七子作，凌厉气所吞。馀事到翰墨，藉甚声价喧。居然难自藏，珠玉走中原。四年郎省户，小滞当高鶱。肯来为多士，复除布春温。力争吾道回，中流收崩奔。眷言维桑旧，从容驻輶轩。我亦喜再见，一笑略寒暄。首诵新诗章，两耳为君尊。高情殊磊落，俗子何足论。顾我寂寞地，无物当赠言。乃复携尺纸，看君醉墨翻。霜木石共老，野竹翠不蕃。落笔频申顷，岁晚古色存。思君时一把，此意期勿谖。"
"和赵子俊閒居十首 其一","宋末元初","牟巘","俯仰一室内，我兴尚无为。凝尘澹素几，乍见閒居诗。吐词甚高简，观者未必知。士固各有志，肯为富贵移。汲多羸其瓶，居然井在湄。何似鸱夷全，张弛随所宜。杨子不违物，赵子不干时。此意谅所同，相与三复之。"
"和赵子俊閒居十首 其三","宋末元初","牟巘","维昔陶元亮，早岁尚隐沦。从事建威幕，奔走戎马尘。宵征亦良苦，我岂恋轩茵。时运不可回，物态日以新。悠然彭泽去，渐与乡里亲。公田半税秫，亦足慰我贫。有人企高躅，漫仕求所伸。闽峤虽云远，弦歌遂其真。"
"和赵子俊閒居十首 其五","宋末元初","牟巘","势利苦炎炎，名节贵皓皓。河县开桃李，家园熟梨枣。当年归骑省，名誉岂不早。一染金谷尘，萧艾没芳草。胡为閒居赋，乃诮任安巧。所以惟慕陶，固穷而守道。"
"和赵子俊閒居十首 其六","宋末元初","牟巘","我亦爱閒居，好山环屋青。拄颊坐来久，冉冉白云生。山中有三秀，谁为采其荣。散我腰脚顽，使我神观清。"
"和赵子俊閒居十首 其七","宋末元初","牟巘","我居殊偪仄，东西凿两牖。卧起于其间，不知岁年久。秋菜上墙生，废圃一何有。只应溪上人，笑我已白首。橘柚非所种，劝我且种柳。也莫种牡丹，与物争妍丑。"
"和赵子俊閒居十首 其八","宋末元初","牟巘","閒居维弄翰，窗明庭户寂。硬黄力追古，旁观共叹息。当由结习深，亹亹向晨夕。持用自怡悦，而不为物役。但恐好事者，逸少混铁石。我能别真赝，一纸百金直。"
"和赵子俊閒居十首 其九","宋末元初","牟巘","衣短不及骭，发短不满梳。惟有忧世心，皇皇此生俱。鲋鱼呼辙中，微湿以相濡。斗水旦夕急，岂与人意殊。试诵反招隐，愿无怀故居。墨突何曾黔，行矣勿踟蹰。"
"和赵子俊閒居十首 其十","宋末元初","牟巘","人生与出处，要不失其正。手捧毛义檄，以为庭闱庆。禄养有甘旨，东西惟所命。贺客来何多，踏破苍苔径。再拜称寿觞，闾里生新敬。"
"米元晖山水","宋末元初","牟巘","鹘突烟树外，水远山更长。天地有如许，扁舟何处藏。如何短篷底，结习犹未忘。是时水月繁，不见此夜光。于今尚无恙，怀袖行可将。我亦流落者，此味惯所尝。谁能画峨堂，坐我于其旁。"
"十月既望能静饮客海棠花下即席索诗走笔一笑","宋末元初","牟巘","久闻使君归，扁舟欲自载。竟负九日约，吾意良有待。今朝得得来，适与佳辰会。名园盛众卉，摇落不少爱。为语玉林神，无乃风景杀。春葩发霜枝，一夜作奇怪。此花红湿处，无如锦城最。衔来定鸿鹄，万里从雪外。高情相暖热，置酒出花背。固知是乡人，岂不在我辈。西庄见西产，一笑心领解。主人独妙年，有花正宜戴。胡为亦见分，无乃嘲老大。谁令开非时，故遣白发对。君勿轻白发，发白老更耐。洛阳刘伯寿，耆英典型在。醉帽仍插花，岂是儿女态。还以寿主人，风流更耆艾。"
"罗汉臣拄笏亭","宋末元初","牟巘","爽气钟于西，峨眉横太白。春风吹不暖，暑路有积雪。月照平羌冷，云顶七顶湿。游戏两谪仙，银河洒醉墨。遂令汉嘉郡，千古占一色。一从殊方走，江山颇萧瑟。流落各天涯，相逢未相识。微闻庄舄吟，握手话畴昔。乃知此邦秀，终不断地脉。权门车如雾，众甘炙手热。而君独几先，惟恐涴我笏。伟哉百尺楼，西望即乡国。爽气今已回，何妨高拄颊。里中表圣公，千载推汲直。当年几谏纸，扣笏良鲠切。意欲摧百士，死职非所惜。此笏岂其遗，正自峭风骨。愿君善藏之，击邪看他日。也无羡堆床，富贵竟何益。长镵白木柄，乃我手中物。惟有故乡梦，与君共愁绝。何当驾双鹄，万里溯寥碧。"
"送姚子敬","宋末元初","牟巘","方闻兴秀孝，久矣无令举。公车冷于冰，吾已弃如土。提书向孔墙，万代礼乐主。而与先簿正，厥有圣法寓。士也得所归，至穷亦云遇。于惟京頖旧，幸不生蒿稆。斯文谅在兹，天意岂轻付。之子抱渊静，萧然守环堵。光彩难自閟，珠玉满囊楮。一从鹗表飞，诸公共称许。如何但熟睨，引鼎力不武。栖迟冷掾间，无乃太廉取。相縻共升斗，端欲重黉宇。勿嫌屋打头，硉兀气未吐。六月取一息，千里始跬步。期君在远业，看君即轩翥。风雨忽道别，悢悢寡悰绪。从今闭柴荆，何以慰衰暮。"
"题张老山从好堂","宋末元初","牟巘","世有嗜土炭，恣啖等粱稻。海上逐臭夫，自谓姣且好。好恶一失正，万境眩颠倒。亦有欲富者，蝇营无不到。洗削誇鼎食，执鞭甘隶皂。于此还有人，深耻货赂冒。一笑视千驷，贫贱守以道。厥好岂尔殊，吾自有至宝。但恐好不真，回夺谅难保。老山殊绝尘，褰裳衣欲缟。区区名与利，何曾挂怀抱。世人定不爱，昌歜与羊枣。吾意各有在，端未恨枯槁。从好以名堂，一室聊笑傲。心惟有所好，乃能无所好。好仁者夫子，不知岁年老。益晚而好易，易编穷所好。彼富如浮云，非义是所悼。谅兹得其从，圣言极探讨。孰重复孰轻，辨之亦既早。而我方忍饥，四壁净如扫。舍鱼取熊掌，因用儆衰耄。"
"十日菊为子昂寿","宋末元初","牟巘","风露浩如洗，渐觉霜气滋。九日已成旬，黄花烂盈枝。谁云清香减，清香在诗脾。诗人亦未老，皎皎冰雪姿。为我掇繁英，和露三咽之。此物是寿耐，千载以为期。一点缀须发，真是麒麟儿。长大著膝上，綵衣相娱嬉。"
"戚子云袖诗见过且笃叙先祭酒与先人同朝之雅意甚古用韵为谢","宋末元初","牟巘","白发祭酒公，仪刑古君子。多士所共敬，岂独桑与梓。吾翁幸同朝，辇路时并辔。流风日以邈，追慨徒倚徙。子云笃世谊，朅来自槜李。念我一破庐，落落荒城址。遗以五朵云，置之五云里。我是老祠官，未忘镜湖水。握手更细论，书味渊以旨。嘉问有青衿，十载诗千纸。"
"西岩使君上冢过霅首访敝庐又会能静话旧感慨情见于辞所以道别","宋末元初","牟巘","自为旴江行，最声日飞驰。赤子问襦裤，白云满鬓髭。苕边重会晤，握手慰所思。旧有泷冈表，三读起懦衰。乃翁平生志，正在造膝时。曾击戚畹悍，曾疏公田欺。曾陈岘山急，或讶话太危。移疾逃相印，何忍张悌为。全归干戈际，一致视险夷。象贤有令子，纪实无溢辞。刻之并纂疏，自足永久垂。忆昔姑孰守，欲碎脱靴碑。博士何伟哉，奋身力护持。粗沙与大石，彼计竟莫施。遂令两图在，留作千载奇。此事关世道，矶激我匪私。他时记先友，要当附见之。顾我穷未死，仅存骨裹皮。殷勤绨衣贶，古道其在斯。无物当赠策，远大以为期。愿勿忘吾州，岁晚托茅茨。"
"和德清曹鲁郊七十一吟","宋末元初","牟巘","元日书甲子，晓槃问五辛。颇记绛县老，宜有善颂陈。君乎生是岁，早晚战伐尘。明年七十二，旧谍无纠纷。斜飞滞栖枳，旁观叹积薪。欸乃来泽国，比屋多嚬呻。何由跻寿域，君勿开荒榛。遗以大有年，在在鼓腹人。非徒事勾稽，耄稚情日亲。溪流甚清泚，鹅山亦嶙峋。胡为动乡思，便欲乞其身。驾言登东山，遐眺穷崖垠。有时于沂浴，庶几远俗氛。平生布衣旧，方今鼎铉臣。挽留不听去，好语温如春。悠然复少住，终惠此邑民。九十以珍重，八十起渭滨。如君老益壮，眼明无眵昏。精力殊未衰，齿宿意自新。盍陪英俊游，可是枯槁伦。而况二三子，左右参鱼鳞。从翁取青紫，且姑置垂纶。忆昨初相识，气象清以淳。而我已索如，发短不可耘。蓬庐辱再访，顿觉双眉伸。大笑向我言，六甲那解轮。惟须饮美酒，分饷良已勤。珍重君子意，自酌不及宾。和气何盎盎，喜色何津津。长我梨与枣，平地即仙宸。勿使他馈伤，小大相参辰。悛诵长短歌，尤足夷我神。倘来视富贵，高情渺浮云。想其下笔时，健能斡千钧。君倡我当和，撚髭檐屡巡。向来九老集，往往多沉沦。亦欲相从去，病惫力弗臻。似闻纪初度，先我十二旬。看君咏薰风，笑我醉霜旻。所期在千载，天地见本真。"
"饯潜冈南提举","宋末元初","牟巘","君前郡文学，端自吾州始。坛坫日以高，到处执牛耳。平生洒落胸，作事故奇伟。飞上南楼去，坐得数千里。全楚带五岭，古俗甚丰美。一昨干戈后，或未识瑚簋。禾稆生黉宫，学士气如洗。此行累佩印，良为吾党喜。三闾屈大夫，四海习凿齿。堂堂始兴公，亦从韶石起。何地不生贤，幸勿遐陋视。著意绚荒馀，文物中州比。况复多蜀客，谁其顾琐尾。相与喔休之，我颇念桑梓。垂老犹惜别，何以当马箠。愿君为广厦，大庇天下士。"
"送洪竹堂","宋末元初","牟巘","家住西湖西，爱吟仍爱竹。富贵岂不好，变灭如转烛。一昨流落后，破垣竹犹绿。往事何用访，得此良自足。胡为被书误，弹冠向苕曲。三年饭脱粟，不饱而况肉。颇有青衿子，对之寻旧读。时复吐佳句，家山如在目。不知竹是伴，谁护苍玉束。官满还滞留，欲归未可卜。无钱买扁舟，迁居更勿促。悠然谢此君，行止任迟速。新年雨雪深，忽已归期告。天公似有意，为尔开晴旭。士固不可料，穷久理当复。东风吹浩荡，万里奔鸿鹄。"
"赠姜医","宋末元初","牟巘","越人尝游齐，后世多名医。汉时太仓长，亦复出临淄。子实同乡里，两翁谅所师。从今霅川水，饮者不厉疵。"
"和德问弟苦雨","宋末元初","牟巘","鹁鸠朝唤晴，竹鸡莫催雨。翛翛晴雨间，平生睡足处。剥啄忽以诗，使我浪愁苦。此事属天公，底用强如许。淋漓不得休，土偶复于土。君何见之晚，三叹咏集栩。不如两忘言，危坐拥败絮。向来夏畦劳，抱瓮汉阴圃。旱涝相乘除，天地只此数。为我语老农，未用轻喜怒。使有二顷田，亦欲荷锄去。我评昔逊世，幼安胜根矩。毋为苦近名，江湖多数罟。但看采荣者，隐约殆终古。彼以膏自煎，谢去非吾侣。无已则沮溺，躬耕谅所取。吾侪固长贫，正坐力不武。所营薄少耳，抟沙尚难聚。却笑杜陵翁，欲把漏天补。胡不归自谋，飕飕破茅宇。天边金老鸦，已放晴曜吐。马嘶群动起，吾惟守环堵。"
"和善之游龟溪乾元寺","宋末元初","牟巘","畴昔侍吾翁，尚记入霅年。米曲家家酿，蒲荷处处田。龟溪见鹤林，欲去遭挽牵。借屋度长夏，对床时醉眠。或登左顾亭，风物清且妍。回顾一甲子，往事随奔川。翰林左绵秀，宫锦不上船。肯寻两翁游，来弄明月泉。弄泉珠丽袖，吟诗箭脱弦。是谁修月斧，斲地成空穿。犹有半泓碧，奈此笔如椽。乃知宇宙内，小大常相悬。惟堪供我辈，古瓦生茶烟。云乳聊一啜，松风洒秃颠。"
"和善之游法华","宋末元初","牟巘","胜游得胜士，欲济得健橹。如此正自佳，宁论晴复雨。徐行看前山，云气互吞吐。借我乌藤枝，急奔青莲宇。跋疐良亦疲，籧篨可能俯。呼酒酹此脚，一笑失枝拄。吾怀已旷然，阿香殷馀怒。床敷相对睡，不暇参佛祖。晨光报新霁，生色浮宿莽。诸峰忽自献，颇自作眉妩。绝顶瞰具区，勇往不可户。而我跛躄者，迟钝谁比数。窘步竟难陪，内热生心腑。庞通远相要，渊明喜欲舞。篮舆叩隐庐，趺坐直香缕。四士苦未还，踏破辛夷坞。俱是青云客，那得薄圭组。新笋甜如蜜，新茗白胜乳。山灵倘见容，吾欲老兹土。预愁下山去，尘事纷旁午。试问白木镵，何如长柄麈。他日蒙菜把，终当作地主。此翁无乃痴，紞如已五鼓。"
"真隐诗","宋末元初","牟巘","招隐费招呼，习隐聊习步。素隐为素餐，充隐似充数。悠悠千载内，罕与真隐遇。少小慕真隐，每诵坡老句。朅来法华游，正在题诗处。真境忽在前，更慕坡所慕。真则思虑泯，不真精爽骛。真则光尘合，不真圭角露。真书无攲仄，真味无反恶。真乐无安排，真逸无疲苦。所以要任真，从其讶箕踞。所以贵葆真，从他笑椎鲁。但看真隐庐，萧然只环堵。青山以为屏，白云常在户。随宜种花药，快意扫庭宇。可作真率会，可说真实语。可饮真一酒，何者非天趣。玄真乃诗流，季真是仙侣。拉之相与俱，巾屦此容与。坐闻雏鹤鸣，时看苍虬舞。疏散略边幅，谁客复谁主。吾亦忘吾真，酣歌下山去。"
"俞好客又号菊庄为赋数语","宋末元初","牟巘","人生自作计，北屋连南庄。其间复何有，积粟埋屋梁。敢村有退士，用意独异常。种菊一万株，规作岁晚粮。老农与老圃，工勤略相当。春雨茁陈根，柔荑绿于秧。剪翳披厥颖，叶盛在本昌。啜之付茗椀，聊诳藜苋肠。秋高饱风露，粲粲枝间黄。使天而雨金，不可以为粮。此赐何敢慢，再拜然后尝。挼挲不劳咀，迸入牙颊香。三咽下丹田，字之曰黄粱。其情性具烈，毋以他馈伤。为尔制颓龄，使尔寿而康。彭泽有公田，秫种半顷强。正使及秋成，所得亦已凉。奈何不少忍，决去惊鸿翔。百匝绕东篱，采采不盈筐。高吟发清饿，持此送一觞。珠玉实其腹，千载有耿光。子亦慕陶者，闭户歌慨慷。但得三径存，何虑一庄荒。老我饥不死，谁与辟谷方。作诗聊以赠，一笑为发棠。"
"乡曲诸名宿不鄙老朽移樽见过风谊甚古语笑甚欢辄借昌黎人日城南诗韵少见谢意","宋末元初","牟巘","人生贵合并，造物忌嘲弄。颇与同社阔，正坐两骭冻。南城七日游，前事诸贤用。但愁茅屋陋，不足置宾从。此会岂偶然，岁月日时共。四癸义可取，三壬老堪送。况有蹇东阳，初不减潘葑。渴吻久已燥，乐饮宜一纵。笑谈更温克，容与非倥偬。永言戢厚意，拜嘉敢不重。"
"李千秋访数语代谢","宋末元初","牟巘","昔有孟万年，脱帽狂不休。今有李千秋，吟诗醉愈遒。我久闻佳句，一面苦未酬。殷勤忽过我，意气殊相投。能道太白语，便可太白浮。清论或抵掌，乌纱犹在头。而我已颓然，颇有此乐不。伟抱自卓荦，下国难淹留。同来玉雪郎，外家乃名流。好歌凤将雏，飞上丹极游。"
"宣和御画紫芥","宋末元初","牟巘","荒园老蔓菁，空见根叶大。苦硬螫人口，弃去何足赖。穰穰来万蚁，微醒有馀嘬。"
"岳君举用东阳法酿酒味颇蕴藉长儿携归偶得数语","宋末元初","牟巘","昔屡饮东阳，往往错认水。次公似少猛，汲生终戆耳。知我野心性，雅不便软美。契阔二十年，那复此风味。饮酒真饮蜜，直欲呕心胃。儿从南塘归，殷勤有佳遗。公等久要在，相看犹故意。曲江加蕴藉，郑公殊妩媚。一见极倾倒，吻渴不能止。正性固自存，遽莫测其际。徐觉和以诤，虽劲还可喜。酒固未易知，知酒亦非易。酩酊何适从，不夷而不惠。"
"送唐同知","宋末元初","牟巘","平生一寸心，神游梦华录。喜君晚相遇，风景宛在目。肯为此邦来，大是渠侬福。我但饮若水，生意已俱复。轧轧寒女手，何事嗟空轴。欲去复停车，为尔两眉蹙。犹是前叔度，五裤回馀燠。千家万家喜，吾意始云足。路稳驱车去，祖帐纷相属。贺下不贺上，此语传古俗。况携善颂归，亲舍喜可掬。炰羔倾家酿，欢声动邻曲。麾节愿早还，春风棠树绿。"
"适安斋","宋末元初","牟巘","天圆如旋磨，万古几曾息。日毂环之走，西坠俄东出。圣贤法天运，所以长汲汲。大禹生胼胝，孔弗遑煖席。客寝何太康，人或规不及。亦有功名者，斋内运甓百。不放身暂閒，苦欲劳筋骨。如何适安斋，燕处甘暇佚。此斋匪侈丽，易安取容膝。竹几对藜床，左右置书册。有时值佳友，从容遂竟日。体适任屈伸，意适任语默。惟其适之安，适且忘吾适。向来孤山老，保此踰耄耋。以安遗子孙，此计固已得。人生天地间，何事非吾职。夜思昼所为，然后安可即。况君抱修能，当念踵前业。相期在万里，无从守一室。精义以致用，龙蛇岂其蛰。"
"仲实示中秋诗甚恨不同此乐用韵一笑病中殊无思也","宋末元初","牟巘","谁其持冰炭，晨夕闯我庭。遥哉水帝后，乃有此宁馨。不受百药镌，奈何顽且冥。是时八月半，无云天正清。居然作灾怪，流汗如翻瓶。捕逐出八荒，弱步愁□□。而子方寘酒，宾主更醉醒。作诗调明月，顾兔下乞灵。饮量闻小减，犹能吸南溟。客疾扫已空，荡荡白云扃。何必效渊明，苦问神影形。吾生七望八，朏朒知几经。不乐复奚为，羡子鬓未星。何时定一来，眼中见鸾停。软语到夜阑，发火烹中泠。诵子新诗篇，我亦能静听。"
"同赋开元宫避暑诗","宋末元初","牟巘","避暑如避虎，山林每逢旃。谁知浩穰内，自有清静缘。同来戴牟张，作计良亦贤。是时正流汗，赤日行中天。劳坐苦役役，何异烹炰煎。居然得胜地，神观为爽然。凉飙起珍簟，妙香汎琼篇。坐客易生感，泉隐独谈玄。静者躁之君，方寸湛其渊。勿谓火胜月，此意谅默传。我户隔珠庭，遥企玉真仙。仙游虽云邈，肯逐大化迁。曲池况未平，中多蒲与莲。更有离离者，使我增愁涓。"
"送家自昭长慈湖","宋末元初","牟巘","眉山钟神秀，翁季天下伟。直到仲虎辈，奕奕殊未已。家为文章家，百年兼两侍。存翁名侍从，颐山古肤使。秘书性具存，文脉益演迤。前除罗玉树，乃复有令子。超趋夐不群，老气压纨绮。早岁瑟僩篇，短檠午夜几。要渠绍编刬，教示正勤止。家宝未轻出，吾侪方侧耳。一朝著斑衣，束书事行李。堂上白发翁，为尔颜色喜。涛江日日静，酒酣可以起。慈湖在何许，精庐屹其沚。我欲鼓枻游，浩渺曷涯涘。长风驾高浪，瞥忽可千里。如此宁不超，踔厉前无比。须知归宿处，其道元甚迩。鲤庭尊所闻，固自有源委。愿毋厌凡近，读书愈穷理。修程与远业，亦从今日始。合沓来众誉，烜赫继世美。持以贻家尊，良足当甘旨。"
"赠陈一斋","宋末元初","牟巘","谢公文物郡，山川如错绣。转眼成萧瑟，富览宁复有。自我识君子，再挹中屿秀。卓荦妙言语，经术更兼茂。早岁六典书，嘐嘐发孤咮。春官失分寸，苦不入吾彀。天意将有待，本郡烦客授。乡人弟子行，月旦师友旧。朝随贡篚入，莫处儒席右。固知致远业，当时无近售。多士皆景附，三道共辐辏。而我初何心，高下随所就。澹然守吾一，拥书坐清昼。交帚谢俗物，冰雪凛怀袖。独于吾辈人，倒屐惟恐后。谁云一缝掖，不如雁门守。好贤笃缁衣，同心蔼兰臭。况乃诸老翁，夜艾耿残宿。殷勤见尊礼，能使风俗厚。颇怜世议隘，或用儒为诟。元气须爱护，大体必争救。诵言百僚上，大作万间覆。君当自此升，儒蕴获尽究。是为斯文福，岂弟神明祐。平生闻人善，喜气如饙馏。作诗继鲁頖，千岁俾眉寿。"
"送王仲明长明道","宋末元初","牟巘","君本邺中士，行向建业去。故都多感慨，尽在登临处。乃心所师仰，当年上元簿。闭门玩微言，春风会归趣。"
"和马侯游何山","宋末元初","牟巘","自还吴兴居，头童而齿豁。信意时出教，所览深以廓。何山在何许，细路穿木末。跻攀不惮劳，历历见郛郭。晴岚堆紫翠，正在吾屋角。世事苦坌并，我但专一壑。嗟彼竞利者，为计自各各。缅怀安定公，雅合居台阁。平生惟自道，未有轻造脚。朅从海陵来，姑苏亦暂泊。湖学得公重，学子有攸托。南园庆历间，六老曾会酌。当年马太守，高谊谁能若。直卿为之记，文字诚磊落。厥今同姓侯，胸次有活著。长篇俄写就，传写腕欲脱。昨闻上湖坟，寒色正错莫。樵木不为禁，宰树叹濯濯。新祠已卜龟，华表伫立鹤。神游倘来下，旷达离尘缚。"
"送吕锡入闽省觐","宋末元初","牟巘","吾友邓善之，从游多佳士。其间最妙龄，英英有吕子。虚中风寒处，子独钟秀美。忆昨初过我，丰度如冰峙。不肯逐利名，惟耽玩文史。闭门肆探讨，往往穷日晷。刻意逗幽深，飞辨摘讹记。我欲浚其源，融液会众理。何事遽索去，明发事行李。八咏须恣游，三山亦甚邃。人生著綵衣，侍官真乐只。行当拜家庆，亲颜为渠喜。非复旧阿蒙，有子能如此。便可置膝下，家室勿轻视。"
"聚星堂","宋末元初","牟巘","建武重名节，狂奴态犹故。客星复何事，一夕感乾度。风声激末造，骈首死党锢。而五百里内，乃有贤人聚。行行望德星，高阳里中去。德隆则星晷，时网不足与。元气之所全，政在簪盍处。乃知忠贤类，天每下其顾。二老甘隐沦，四海起尊慕。有如子孙行，已是廊庙具。深期任世道，相期扶国步。皇路方险岩，倾辀当急赴。赤手徒捧块，讵障奔流怒。濡迹本救时，其忍诿诸数。事盖有至难，竟乖天所付。汝南榜堂皇，考亭绘缣素。室有聚星事，四远竞传布。老眼苦昏暗，见画如隔雾。卷还坐太息，冰炭扰百虑。"
"史彦明致乐堂","宋末元初","牟巘","高堂有寿母，黄发映儿齿。天方畀修龄，康宁燕多祉。怡然人子心，何物堪伦比。和气为愉色，皆自深爱始。郁穆涵春风，融怡妙天理。此是谓至乐，乐则焉可已。再拜为献言，忠养极娱侍。随时换轻煖，每侍进修瀡。初非假外内，至乐皆在此。况能以志养，先意而承旨。蚶鲊故自珍，欢不如菽水。有时平反归，儿喜亲亦喜。吾以名吾堂，致乐义最美。试看纪孝行，昔曾今日史。会有邦人士，升堂奉醇醴。俾尔登期颐，俾尔宜孙子。"
"侍辂院叔过山庐意行甚适夜过半乃知醉卧山中而亲友或去或留因借渊明时运暮春篇一笑 其一","宋末元初","牟巘","宿戒亲友，蓐食诘朝。携幼偕往，历览江郊。鸣吭在谷，时云在霄。灼灼桃华，青青麦苗。且行且扶，且憩且濯。桥有危蹑，湖有遐瞩。古人惜春，常苦不足。又一月多，何如其乐。狷者隐沦，狂者咏沂。千载彭泽，异致同归。匪怨匪荒，天趣发挥。大阮静渊，心慕以追。暑嬉我林，夕偃我庐。或醉或逃，听客所如。林堕片月，室耿残壶。一笑成诗，良非起予。"
"侍辂院叔过山庐意行甚适夜过半乃知醉卧山中而亲友或去或留因借渊明时运暮春篇一笑 其二","宋末元初","牟巘","摩肩趋利，市门之朝。夷然抱关，市也亦郊。一念静躁，悬隔壤霄。旱火禾焚，实焮我苗。饮冰内热，其何能濯。大播眯昧，近或弗瞩。我有至境，反观内足。寂寞宽閒，自得其乐。茫茫禹迹，海岱淮沂。游子倦矣，故乡如归。牛羊在野，举肱一挥。既入其苙，夫又何追。八荒我闼，天地我庐。六凿何有，一席晏如。西风篱落，剥枣断壶。静以观复，闭户者予。"
"山水图","宋末元初","牟巘","凝尘不去鼠行几，划见巨然与千里。修眉拂略远意开，碎点孤烟树如荠。髯龙郁郁新翠摇，我觉郑公殊妩媚。悬知自是栋梁具，岁晚霜雪须饱试。旧闻北岳钟冱寒，长松造天冰裂地。苍皮玉骨不受冻，礧砢千丈世绝拟。谁能为我试貌取，奇姿伟状来眼底。张君平生饫所见，雅复爱此秀而美。虽然莫作差池观，老壮险夷同一致。"
"凤凰山涧石图","宋末元初","牟巘","南湖山人小戏剧，夜半钧天闻拊击。音节疏宕凤起舞，至今笋簴遗枞业。君来访古用此时，地老天荒何处觅。矻矻渡尽涧与冈，确荦径微予趾棘。重华忽已三千载，凤鸟一去无消息。石兮石兮奈尔何，搔首湖漘徒伫立。群仙拍手相劳苦，但知簸空吸寒碧。殷勤问翁今何如，方瞳炯炯映丹颊。颇记三生石上无，读书双趺雨苔涩。归来举似翁一笑，飞鸿踏雪那可忆。子其为我谢群仙，不妨天游复八极。袖中行记真画图，留向人间作奇特。"
"题洪崖先生出市图","宋末元初","牟巘","洪崖先生住何许，支离拥肿之为伍。萧然行李偶出市，束书瓢剑略可数。自谓生在三皇前，野鹿标枝何太古。当时但以结绳治，书中正复作何语。舆马络头亦复来，雪精胡为絷绁具。只呼张老无不可，面谩三郎直戏侮。承平无事相娱嬉，力追遐风来湛露。一朝恍惚思草昧，此意似已厌繁膴。千村万落荆杞生，宛是洪荒一风土。袖中纸驴不吃草，拍手还向洪崖去。"
"王维画孟浩然骑驴图","宋末元初","牟巘","穷浩然，老摩诘，平生交情两莫逆。也曾携去宿禁中，堪笑诗人命奇薄。只应寂莫归旧庐，此翁殷勤殊未足。作诗借问襄阳老，诗中犹苦忆孟六。悠悠江汉经几秋，一夕神交如在目。分明写出骑驴图，丰度散朗貌清淑。更有个倜一片心，不是相知那得貌。行行复行向何许，酸风吹驴耳卓朔。向来十上困旅尘，驴饥拒地愁向洛。不如乘舆且田园，万山亭前大堤曲。鳊鱼正肥甘蔗美，鸡黍可具杨梅熟。一樽相与寿先生，醉归勿遣驴失脚。"
"和王寅甫御史游南山韵","宋末元初","牟巘","平生爱山苦趼足，况此对面美冠玉。也曾杖屦极跻攀，稍度湾埼转虚曲。径踏青螭脊上行，所历渐高山渐束。红亭白塔出湖外，下瞰诸峰等臣仆。祖禅晏坐服生狞，法席宏开俨清肃。何人梵呗呼僧定，划然透户如击筑。浮岚暖翠忽纷披，依依精舍傍修竹。至今犹作咿唔声，饱食颇惭空洞腹。崎岖竟日亦已劳，应接满前端为目。道人对境了无羡，折脚铛中煨脱粟。小立为尔起深悟，愿事扫除甘播掬。峥嵘岁月苦难记，三寸稚杉俄立鹄。山中老宿亦向尽，访旧无人空感触。细评道人似豪家，台殿耽耽枕岩谷。当时气象雄一方，谁教劫火烧糜竺。十年旧观未全还，金钱奔走倾缁俗。何山试问何所有，一溪清泠嗽寒绿。入门使我意也消，不省人间有华辱。殆是高人胜士徒，山灵笑许兹论笃。旷荡幽深两俱胜，胡不重游勇奔鹿。多病欢娱久去心，良辰美景宁相属。昏昏午窗供坐凉，跳丸西走白日速。夜来可奈风雨尽，尽力催花亦良酷。痛杀新红三万片，园林惨澹馀老木。作诗遣愁愁未遣，那知翻作愁根窟。古人真欲焚笔砚，苦语殆可书绅笏。颇怜阮屐共嵇锻，更笑周妻与何肉。留连一物即是碍，羡君开襟少嚬促。爱诗乃复宜相似，句语卓荦光透幅。倦还始觉心和平，人生有手莫操牍。"
"送陈正德教谕常熟","宋末元初","牟巘","此邦自是高阳里，陈太丘家好孙子。十年闭户养隽声，我先子后一时起。前时送兄今送弟，綵衣拜亲亲为喜。人言昆令而季强，羡君清标如玉峙。善和尚有千卷书，一一穷探亲夜几。新诗那更翻手成，便当拾芥取青紫。小营甘旨束书去，且烦私淑青衿士。天公应念友于情，任国相望才尺咫。苏州明白照两县，正好高吟清影里。吴江定作对床留，笑隔垂虹脍鲜鲤。托好我已三世深，待老敢当二生侍。萧萧风雨起送客，万里飞鸿看双眦。端明老子旧家声，一举先鞭从此始。"
"杨求仁路教游何道山之明日余始自洞庭归恨不与隽游漫趁韵一笑","宋末元初","牟巘","君能匝腊过苕水，我正绝湖寻橘里。人生有数会不免，先后差池数日耳。天教新年暂相见，握手如获丹与砥。略似德公上冢回，径入就谈倾底里。如闻前月清兴发，杖藜晓对南山起。苍官掀髯自虹举，清流照影时鹄峙。我归已晚不得陪，脚中平生信有鬼。独留诗卷使我和，思枯预怕搜脂髓。小溪深处是何山，藏机一句无多子。当时言下谁领会，只认泉石为对履。至今遗迹记东坡，遂使此山同畏垒。拟议固已输一筹，跻攀锐欲穷寸晷。真境不乐有无间，更使高人为标指。先生醉归方熟睡，冻蝇一任钻故纸。"
"和顾伯玉陈朝桧","宋末元初","牟巘","长城大雄古刹里，一庭老蘖质已死。依约仅见左纽纹，垂柯布叶乃如此。相传云是陈朝桧，欲论往事皆死鬼。冰悬雪跨黄尘尽，何烦皂荚相料理。只应孤根铁石坚，不怕如壶之赤蚁。四旁那复有生意，生意却从中心起。陈氏机浅根枝弱，虽有子孙何足倚。峥嵘霸业随手坏，五传不堪重屈指。君语居然多硬语，千载兴亡杂悲喜。隋唐而来尤可感，区区未数钱与李。"
"寄阎静斋徐容斋二学士","宋末元初","牟巘","斯人宗工国司命，容斋有容静斋静。海涵岳峙俱伟人，心同道同不同姓。向来先后持玉节，共仰福星在吴分。一公归领集仙班，一公继登六鳌禁。大名本是宰相职，高搴书帷地步峻。导密亦是翰林长，快埽槐厅消息紧。天教两翁转鸿钧，赤子到头合苏醒。东南秀士颇不乏，当年著意极搜引。而今造化况在手，想见姓名犹见省。石生已起有温生，我爱莫助德怲怲。苦为百草忧春雨，坐待风霜发苕颖。"
"赵石心诗","宋末元初","牟巘","试问吴儿歌小海，何如广平赋梅花。一片石心元不死，平生不落徐庾家。赵子陈陈有胸府，云根半夜生槎芽。有时盘空吐硬语，更觉世上浮且夸。谁能为爇青藜杖，苔莓荒尽天禄与辟邪。"
"赠刘心月","宋末元初","牟巘","心月还将眼为月，秋空表里俱澄澈。阅尽世间媸与妍，分明无处藏毫发。我方回向心地初，含光自照非外谍。平生最喜阮嗣宗，臧否两字何曾说。"
"送陈正德长慈湖","宋末元初","牟巘","本斋之孙盛词华，下视流辈十倍过。家书虽散尚千卷，其奈储无儋石何。二昆研席相与共，勘辨不遣毫发讹。一朝束书慈湖去，慈湖之学自象梭。人之高明骛高远，不由梯级陡上坡。而其下者保固陋，终岁无路登嵯峨。万形惟实乃无弊，此道自古传思轲。慈湖论心论无我，真意初不烦镌磨。虚明一语更超绝，不肯与人同其波。却笑禅宗用心错，我每读此毋麾哦。微言日绝诸老尽，独抱永感如宿疴。君家诗友讲贯熟，持之以注岂在他。我耕我穫粒我腹，而彼徒梦笠与蓑。"
"题喊泉亭","宋末元初","牟巘","大龙小龙天下绝，水帘高挂三千尺。吕梁悬水那复言，便应压倒栖贤峡。我来觅水洗双眵，怪底老崖枯欲裂。龙公何处抱宝眠，閟蓄精枯未渠泄。谁知水火本无根，重阴可以阳气彻。倚空长啸山为开，以虚为感感尤烈。千山屃赑方冱寒，钟乳淙流忽飞发。珠玑喷薄杂霏雾，琼瑶倾泻溅白日。若非捲取银河水，那得变幻在呼吸。看泉须看无泉时，自无而有乃奇特。龙公作事真狡狯，吾侪用意亦奇崛。经营小立看未了，洞门忽已云霏湿。龙公龙公可以止，何如翻手作飞雪。便将丰年报明主，苍生赤子俱函活。火云六月汗如浆，更为渠侬洗炎热。一笑回首谢龙公，神用俱停天地寂。"
"再和杨求仁何道二山韵","宋末元初","牟巘","雪堂西席雪江水，广文先生是乡里。此翁平生事崛奇，欲上虚空鞭騄耳。迩来深藏老锋锷，未许容易试越砥。插天光气尚历历，若为著渠岩石里。仲华本愿郡文学，百年功名一日起。峥嵘今不少自贬，吾道毋乃太孤峙。苦将新句调山灵，不遣陈迹蹋死鬼。世俗贵耳不贵目，谁得其皮兼得髓。翰林主人墨客卿，会将此事全付子。吾衰正复何所用，两钱之锥漫苴履。固知梅老难抵当，夜半偏师来研垒。襆砚囊笔俱坚坐，尔以不战淹客晷。天地冻合万木僵，军中颇怪多堕指。春风呼酒为解严，十部从事贤一纸。"
"和孟能静总管西庄閒居九日见招","宋末元初","牟巘","风物居然好，亭池稳处安。上饶初奏最，西墅且追欢。朗诵诗千首，高眠日几竿。放怀闻孟浩，乘兴过苏端。近局人人喜，閒居事事宽。扶筇差可强，投社亦非难。岁月期鲐背，功名付鼠肝。相将斟寿斝，一笑拂尘冠。红蕾春犹小，黄花晚更寒。摩挲话铜狄，惟许鹤来观。"
"张彦清学士以使事来杭访问忠烈王子孙盖其先皆自保定原系实同乃合二谱聚族谒庙叙拜厥谊甚古仲实赋诗以纪录寄山中辄和之","宋末元初","牟巘","有伟秦咸望，厥初保定人。风云际兴运，茅土褒勋臣。端自积馀庆，非徒荣一身。闻孙蔼令誉，抗志矫秋旻。嗜学今该古，问安昏复晨。金方感义气，内谱存宗亲。肤使光华盛，輶轩采访频。乃知清庙器，俱是昆山珍。分派既同出，驰声尤绝伦。仙班重典领，宥府久弥纶。揭节方宣化，挥毫看爽神。应嗟远俗薄，欲挽古风淳。钜族同三眷，高情隘八垠。焚香肃遗像，序拜欣嘉辰。颇屈彦清贵，宁嫌仲实贫。绵延百年绪，翕合一家春。乐只饮此酒，勤哉书尔绅。寻盟谅愈笃，踏道毋胥沦。暂别山河阻，终期事业新。相从万里去，伐鼓起通津。"
"和梅君遇退閒","宋末元初","牟巘","鞅掌徒劳耳，人皆羡子閒。惟甘寄市隐，勿苦忆家山。街鼓晨眠稳，丹田夜气还。萧然无一事，意已出区寰。"
"群羊踏菜畦戏作","宋末元初","牟巘","活计元堪笑，毛群尚见欺。蹴蔬元匪梦，樊柳竟何裨。正尔败诸葛，从何捉左慈。若鞭其后者，犹得养生规。"
"赠叶一山","宋末元初","牟巘","气岸有如许，当年乃鹖冠。觅官谈笑易，知己古今难。膊耸如山瘦，心坚可岁寒。郎潜有颜驷，博士却儒酸。"
"题诗禅方丈","宋末元初","牟巘","切忌犯正位，须教截众流。闻钟应已悟，缚律未为遒。室小才容膝，诗成自点头。出门忽大笑，明月一天秋。"
"仲实践约来访又得韶甫方君同行数日语蝉联甚慰五诗寄意甚高次韵为一笑 其二","宋末元初","牟巘","江河去不息，金石仰而观。但未随流转，安能制汗漫。亲情人所重，友谊古尤难。二士俱来意，遥知可岁寒。"
"仲实践约来访又得韶甫方君同行数日语蝉联甚慰五诗寄意甚高次韵为一笑 其三","宋末元初","牟巘","红带承颜色，青霄奋翮时。犹寻云弁约，肯为水亭嬉。快婿岂娇客，老翁真小儿。五噫且勿作，举案乐齐眉。"
"仲实践约来访又得韶甫方君同行数日语蝉联甚慰五诗寄意甚高次韵为一笑 其四","宋末元初","牟巘","阳羡长腰米，儋州秃鬓翁。相传作佳话，好为表遗忠。收槛溪山胜，从容诗酒中。南湖未归客，岁晚倘来同。"
"仲实践约来访又得韶甫方君同行数日语蝉联甚慰五诗寄意甚高次韵为一笑 其五","宋末元初","牟巘","平湖好亭子，高出乱云层。一水作之字，众山罗豆登。襟怀为尔豁，杯勺尚能胜。却笑钻故纸，窗中效冻蝇。"
"送吴古村入越","宋末元初","牟巘","笑我甘苕隐，因君动越思。绿波元可鉴，缟发已成丝。共说修斋老，仍怀阅道时。匆匆还别去，江海入新诗。"
"送周东甫教授馀干","宋末元初","牟巘","博士广文馆，迟君二十年。新邦重于越，旧俗记诸贤。鹢首南风至，皋比右席专。暮年尤惜别，搔首意凄然。"
"和雨中 其二","宋末元初","牟巘","薄宦亦良苦，救圬泥溅裘。陈红犹不足，太白几曾浮。赖有两诗好，聊宽一日忧。天公应念此，未用祝篝瓯。"
"水村图","宋末元初","牟巘","山色浓还淡，孤村水绕之。俗尘飞不到，野老住偏宜。埼岸疏疏柳，茅檐短短篱。小舟攲仄过，便是少陵诗。"
"劭农日漫成","宋末元初","牟巘","白发红颜乌帽翁，年年从尔觅年丰。争看汉诏来身畔，便觉豳诗在眼中。且喜畦秧三日雨，莫愁花信几番风。我今亦是惰游者，不稼而禾愧食功。"
"景定甲子理宗尝以颜曾传道配飨下问词臣越咸淳丁卯昉以曾子子思升侑孔庭盖推本先意也先臣所被宸笔藏之私室会军学撤旧庙崇新阁愿得摹刻其上而某固未敢也府教张君遂诗以成之后之观者将有考于斯文谨用韵以谢 其一","宋末元初","牟巘","在昔前朝帝问颁，龙楼当日正承颜。曾思参侑褒崇后，尧舜相传密勿间。遹骏先猷昭若日，于皇吾道重于山。老臣独抱乌号痛，不及临雍扈从班。"
"景定甲子理宗尝以颜曾传道配飨下问词臣越咸淳丁卯昉以曾子子思升侑孔庭盖推本先意也先臣所被宸笔藏之私室会军学撤旧庙崇新阁愿得摹刻其上而某固未敢也府教张君遂诗以成之后之观者将有考于斯文谨用韵以谢 其二","宋末元初","牟巘","藻有嘉鱼首自颁，师儒乐育士欢颜。宸奎恍若从天下，杰阁崇成不日间。要识道原观泮水，坐令文物盛黔山。熙明殿下槐龙舞，便合归陪讲读班。"
"荷花辱于淫邪陷于老佛几千载自托根濂溪而后始得以其中通外直者侪于道而近世魏鹤山又推本周子之意取泽陂之诗所谓硕大且俨者归之君子焉明伦堂后新池骤著花教授遂见之诗且有取于周子香远之句寄兴远矣因次韵","宋末元初","牟巘","道中何物不生焉，顷刻能开碧玉莲。根脚好时花发越，源头活处水漪涟。唤醒佛土从前梦，细绎陈诗最后篇。霁月光风真洒落，千年此意后谁传。"
"和张教雨诗","宋末元初","牟巘","占云日日问何如，物意焦卷重可吁。微洒人皆忧未济，积诚我自愧中孚。滂沱幸已符先兆，䆉稏行看穫上腴。此事相关情正切，吾侪初岂事誇谀。"
"试院和李提管韵","宋末元初","牟巘","圣世旁搜盛武宣，几人舍耒叹胝胼。武成宜取二三策，稽古还誇数万言。充栋此时唯恐后，著鞭他日竟谁先。空筌相对真堪笑，半夜鱼龙已变迁。"
"无党为东冈赋远游余卧病空山闻而壮之和韵为别","宋末元初","牟巘","鬓丝梅雪两鬖鬖，底事征车又指南。自是曾游习蛙黾，不妨小住话鱼蚕。掺袪中岁情良苦，秉耒平生分所甘。若有书来访生死，白云多处是吾庵。"
"和善之寄游何道二山 其一","宋末元初","牟巘","行尽千峰日未晡，斋馀扣槛唤红鱼。百梁扶栋神输巧，一铎鸣檐乐出虚。那得诗情陪岛可，但誇山色胜衡庐。老禅趺坐浑无语，案上旁行几叶书。"
"和善之寄游何道二山 其二","宋末元初","牟巘","两人相对说蚕丛，蒿稆堪嗟满故宫。忽见画图如雪外，不知身世此山中。馀生才寓一稊米，独往殊欣六尺篷。寄得诗来何处觅，南湖蒲稗没凫翁。"
"送李仲宾同知","宋末元初","牟巘","一别丰仪十载间，新春再见为开颜。鸡林传去诗如锦，龙节归来鬓未斑。白日丝纶端可待，平分风月早须还。此行已满英雄彀，同上烟霞紫禁班。"
"七儿应复同客饮樱桃园摘新归以遗亲用其诗韵识所感 其一","宋末元初","牟巘","闻汝相随入翠微，归时晚色已凄迷。樱桃为喜筠笼重，燕子休嫌茅屋低。我老恐妨儿辈乐，新诗欲继古人题。年高自觉摧颓甚，送客何嫌过虎溪。"
"和陈无逸九日 其一","宋末元初","牟巘","扬鸾设醴奏丝桐，九日台头咏渚鸿。宣远风情虽旷代，渊明霜气直横空。卧龙自命初非过，戏马当时未足雄。莫笑东篱太岑寂，南山长在醉醒中。"
"和陈无逸九日 其二","宋末元初","牟巘","万事真成一缪悠，西风节物若为酬。鸿饥未觉他乡远，菊老谁同此日愁。已洗眵昏看白眼，更扶衰病费丹头。吟情笑我今何似，废笕寒泉涩不流。"
"和张老山辞免运同","宋末元初","牟巘","曾驱海若傲波臣，底事年来苦乞身。径为莼鲈称退掾，要将蓑笠伴玄真。流空素月光难掩，过雨青山老更新。祇恐未应閒袖手，盐梅鼎饪正须人。"
"和李侯九日 其一","宋末元初","牟巘","自愧羸瓶在井湄，颇思时复一中之。平生殊欠题糕字，今日堪怜对菊时。乌帽已忻新得酒，白衣谁似更携诗。吴兴太守真三绝，烂醉轻教玉笛吹。"
"和李侯九日 其二","宋末元初","牟巘","几回九日九江湄，杖屦从容信所之。下噀远寻观穫处，东篱想见醉眠时。共陪今日吴兴守，犹记当年己酉诗。我亦平生知所慕，飘飘衣裾任风吹。"
"贺张老山得代","宋末元初","牟巘","富贵方来本不期，湖山径去岂无辞。众咻直欲齐为语，一笑姑存郐与讥。难办求田还问舍，且教入务并寻医。幡然强为招延起，从此岩阿烂蕨薇。"
"送萧子中","宋末元初","牟巘","诚斋手摘千岩稿，诗律清森近代无。仍世科名香未歇，诸孙文采蔚相扶。横经为喜皋比稳，觅句何妨鹤骨癯。会见萧生起东海，几年志抱一时摅。"
"送罗汉臣","宋末元初","牟巘","向曾平步上仙鳌，拂袖归来气尚豪。自有西山堪拄笏，不妨右手且持螯。凌云载酒浑如梦，泛雪回舟也自高。顾我馀生复何事，闭门三径削蓬蒿。"
"过洞庭山书湖中所见","宋末元初","牟巘","欲谈旧事恐悽然，谁遣奇观堕我前。鹜阵万屯湖为黑，冰须千尺水皆悬。无多风色似天相，阿那人家疑地仙。更有一般堪羡处，嫩醅绿蚁醉无眠。"
"送赵兰皋教杭学","宋末元初","牟巘","一似彭城向颍时，重开讲席整冠緌。青衿喜得新师范，白发能言旧尹釐。独冷定应非热属，众芳况复异凡姿。不妨且作回翔意，直上抟扶亦未迟。"
"送种南仲主簿","宋末元初","牟巘","六客堂前翠竹屏，双溪馆下碧鳞生。遍经此老行吟处，可是常行簿领人。吏为求蚕觅休假，官因祭灶请比邻。也知矮屋难淹滞，且与空山作好春。"
"题用拙斋","宋末元初","牟巘","柿林园里伾文党，金谷丛中石贾尘。漫说愚溪诳当世，苦将巧宦目他人。何如杜老幽居处，一似无怀太古民。说道书斋名用拙，可存吾道乐吾真。"
"曩在长沙有遗以石山今旧物云散此石以坚顽独存渔庄为赋九芙蓉之句遂以归之目为壶中九华致其怅望","宋末元初","牟巘","当年持饷自襄东，共载尤怜翠色浓。莫向壶头疑薏苡，要从华顶看芙蓉。诸郎自是阶庭秀，此物聊堪笔砚供。却笑仇池无与伴，图中怅望九奇峰。"
"饯留忠斋丞相","宋末元初","牟巘","咫尺柯山路未赊，人生迎养最堪誇。续茶山集过吴下，看戏綵堂来永嘉。八帙高龄忻子舍，同乡盛事属公家。邦人莫笑门生老，日日花间望小车。"
"予与会孟同游古心先生之门死生契阔今见其十年前与仲实诗帅初记和予亦继焉","宋末元初","牟巘","扰扰人间万事尘，旧交无奈白头新。此翁固是同门友，今日真成旷世人。千里赏音知绝识，九秋落木见横陈。也休频把遗篇看，说到铜人更怆神。"
"和虚谷韵简唐月心","宋末元初","牟巘","平生自分只虞毗，况是而今一槁枝。江左何人谭太极，洛阳有客赋新诗。物情于我真疏矣，吾道非公谁与斯。未必梅边柳索笑，微言好与共参之。"
"饯陈正则学录长城","宋末元初","牟巘","本翁十载郡博士，司铎官清亦未迟。暂屈吴淞湖海气，来看陈桧雪霜姿。近家聊喜片帆稳，远业当为万里期。老我柴扉看岑寂，不妨时寄昼溪诗。"
"再和虚谷韵","宋末元初","牟巘","肯随世事事夸毗，得得来寻霜雪枝。苕曲新添渔隐话，陵阳别论派家诗。卜邻已喜同王翰，到处犹能说项斯。不是晚来投社去，杖藜兀兀欲何之。"
"和梅遇二诗 其一","宋末元初","牟巘","除却壶中日月长，不知何处是真常。等閒铅汞自生死，从古薰莸更臭香。粪扫袍边觅钟吕，步虚曲里换伊凉。何当月朗风清夜，唤出胎仙舞一场。"
"和梅遇二诗 其二","宋末元初","牟巘","行止非人所可为，疏慵何事不违时。已惊梦里鸡鸣早，翻笑人间鹤到迟。剡曲船回空此兴，洞庭飞过怕渠知。依然身世溪亭上，售用新添五首诗。"
"高贤孺厚斋使君之令子自番来霅访明亲旧此意甚古岁辛亥余识厚斋金陵通守之舍堂陪朔斋刘公饮海棠花下俯仰四十五年追念悽然","宋末元初","牟巘","厚德流光报必丰，当年齿稚已奇童。兰芽秀擢孤根内，华表惊呼一梦中。肯向陈人论世好，绝知新句有家风。海棠花下看钟蒋，说著令人念此翁。"
"和王梅泉黄静斋载酒问花","宋末元初","牟巘","逃疟形容兀似槎，谁寻独树老夫家。高人早擅无双誉，佳客争看第一花。已为义尊成酩酊，更誇信笔写葩华。斑斓小草真儿戏，得借馀光亦所嘉。"
"吾五十年间未尝一杯自寿汝曹所知者今乃力营甘旨为七帙庆事出创见欲深避去复不可使汝曹他日懊恨亦如吾者小诗答渠勤意丙申正月十五示诸儿","宋末元初","牟巘","七十新年未尽穷，香醪满泛馔尤丰。便同五鼎为吾养，汝有双亲胜乃翁。一念自能通造物，诸孙更与振家风。华灯璧月今何夕，春在亲情笑语中。"
"十六日谢郡官两学及乡里朋友","宋末元初","牟巘","七帙空馀永感情，南园养病闭柴荆。一朝破戒为儿子，四坐合并表友情。地主每能容枯蘖，天公特为放新晴。馀年得此今多幸，白发倾攲一醉成。"
"十七日谢赵子昂孟能静及诸亲友","宋末元初","牟巘","儿将白发共嬉娱，敢意高轩访敝庐。七帙年龄同绛县，诸贤诗句过黄初。菌芝那解出枯朽，冠盖便能倾里闾。烂醉休须问生理，贫家今有百车渠。"
"送杨兴府","宋末元初","牟巘","细语当年别后春，惊心宇县尚吹尘。浊醪易贳新丰酒，衰俗难逢旧雨人。君似伏波当益壮，我几南斗不能神。合并未几匆匆去，鱼鸟蒹葭谁与邻。"
"再和 其一","宋末元初","牟巘","饥年得雪意殊佳，天亦终怜田父家。是处连云畦宿麦，一时积水散空花。预占饼饵真堪喜，若比琼瑶未足誇。我正坐须来岁麨，夜中踏瓮喜无涯。"
"再和 其二","宋末元初","牟巘","正思觅食绕诸村，咄咄今朝雪塞门。屋角空囷饥雀噪，床头败絮冻鸱蹲。分无醽醁能相熟，赖有符赀仅自存。堪笑少陵穷不死，区区苦欲问黎元。"
"三用韵 其一","宋末元初","牟巘","雪中饶有百般佳，却似绸缪困约家。老病自应馀菜色，风骚犹未合梅花。背暄拟向田翁觅，面少时闻儿女誇。可是年来四不出，也随笭箵傍南涯。"
"三用韵 其二","宋末元初","牟巘","惭愧长髯市入村，送诗踏冻到衡门。未愁顾兔千毫秃，持看阳乌三足蹲。我亦欲寻安道去，人应共怪阿先存。界天雪岭依然白，更忆当年李仲元。"
"四用韵 其一","宋末元初","牟巘","寄食于人苦未佳，从来逆旅便为家。四时长是瓶无粟，一夜偶然灯有花。雪夜又寒谁复料，物中惟老不堪誇。卷书危坐时相望，不觉西南各一涯。"
"四用韵 其二","宋末元初","牟巘","五十年前三尺雪，匆匆捩柁下荆门。坐惊荏苒吴枫换，长忆轮囷蜀芋蹲。覆局还如一日事，劫灰能有几人存。新诗读罢令人感，转瞬看看又岁元。"
"送张刚甫广德学正","宋末元初","牟巘","桐川咫尺路平宽，华檄春风白发欢。教育兼全三者乐，起居频报四时安。的传何况自诸老，远业岂徒荣一官。从此江东有新句，寄来应对暮云看。"
"十一月朔冬至","宋末元初","牟巘","鲁僖再闰孰为偏，五载之终似远然。辛亥徒为章首岁，上元直在太初年。未从元凯叩长历，且效少陵吟短篇。一线閒愁随日长，形容空老此江边。"
"饯余好问入燕","宋末元初","牟巘","炎歊渐已转凉飔，想见湖亭送别时。发仞功名初得意，联镳宾主总能诗。昔人犹自荐佳客，今日何忧乏已知。最是人生急三釜，高堂白发数归期。"
"和赵景程提举见招","宋末元初","牟巘","高标照我发星星，百尺楼边一寸茎。樽自不空如北海，客非善饮类公荣。四筵惊起闻豪唱，五斗拚教解宿酲。何事诗筒来较晚，且容汤粥煮榆羹。"
"再用前韵盖座上有九老绣幛","宋末元初","牟巘","耆英图障烂如星，胜似屏风映紫茎。洛社便如同此乐，商颜未必采其荣。戴花刘九徒歌舞，当局温公岂醉酲。试问诸贤閒得否，熙丰一鼎沸于羹。"
"十月能静饮于海棠花下唐同知适至因言昔在汉中十月海棠亦开用韵","宋末元初","牟巘","贰车曾上汉中台，十月海棠无数开。万里相逢曾识面，双眵扫净更传杯。高情共惜燕支晕，归梦还思滟滪堆。客去主人应卜夜，不妨唤取烛笼来。"
"和除日闻鹊","宋末元初","牟巘","门前车马气如云，鹊噪惊猜意甚驯。别岁风光从草草，报人消息喜频频。当家金印君先得，明日椒盘我自亲。共乐高堂称斝寿，安舆迎养趁垂龄。"
"送邓善之","宋末元初","牟巘","尺一俄闻有急徵，风云奋迅在南溟。正如蜀客怀铅笔，未羡鸿都写石经。此事惟须一艮卦，今朝顿见两文星。帻沟娄畔藏书去，人在金坡白玉扃。"
"送人赴宜兴教授","宋末元初","牟巘","催唤沙棠港口船，门前龙象耸初筵。养亲始愿家良近，事道中年志愈坚。美俗一新吾礼乐，高贤多羡此山川。不妨且为坡翁住，却上玉堂陪众仙。"
"赠薛东湖 其一","宋末元初","牟巘","抱疴蓬庐下，白日背我驰。我生已如此，天命复奚疑。"
"都梁北乡士多好学有向君敏衡者一日访予语甚质气甚夷礼甚虔予心异之间为予言曰家故沅徙也今所居有溪实自沅来乃筑室聚书其上以教子弟因以沅溪书舍名之而其亭则曰无加盖其地旧号无加庄以其东止于石西止于岸南止于路北止于泉也愿有以发之予既为籀右书二颜而向君复以所谓廉崖者谂予予闻此石杰立千尺实峭厉峻削可敬可仰有类乎廉者颇思一至其处摩挲此石以激衰懦而未能也乃各为一解以谢焉 其二","宋末元初","牟巘","无加之义复何如，解尽当年太极图。八面四方都恰匝，更于止善用工夫。"
"金南峰隐居图 其一","宋末元初","牟巘","高哉千丈屹南端，路入层云欲到难。试看幼舆岩石里，人间争似画图看。"
"月下看白莲 其一","宋末元初","杨公远","藕花呈素质，兔魄散清光。我试平章看，嫦娥伴六郎。"
"月下看白莲 其二","宋末元初","杨公远","别岸花孤袅，冰姿带月痕。波沈花月影，疑是谪仙魂。"
"再韵奉酬 其一","宋末元初","杨公远","穿帘燕子作双飞，恰是春光欲老时。公退祇应无个事，山泉石鼎煮鎗旗。"
"次金东园渔家杂咏 其六","宋末元初","杨公远","两岸芦花飞雪絮，一江秋水接银河。平生不结荣华梦，只把青蓑当绮罗。"
"予读书之室先从兄时南尝扁以绿猗今二十馀年矣感叹存殁遂成长篇","宋末元初","方一夔","峨峨高山东，迢迢青溪曲。采蘅撷薜荔，结搆蜗牛屋。中有读书堂，堂外万脩竹。错出泉石间，翛然隔尘俗。劲刚逢干节，空洞夷齐腹。长钓横江鲸，翠立摩天鹄。借问主人谁，彼美清如玉。瓶罂空四壁，简册富万轴。小篆揭新扁，高步踵前躅。箨龙忽变化，遗歌焉忍续。岁晚坐相向，此君幸予辱。荣悴纷变态，风雨寒旸燠。春来枝叶蕃，苍璆森在目。势且干青云，肯顾凡草木。怜渠痛洒扫，日哦三四幅。吾诗试评品，千古配淇澳。"
"富山泉","宋末元初","方一夔","先故居此山，两翁各婵嫣。少翁复北徙，宅废馀此泉。翁死且求饮，他水辄弃捐。试以真水往，一杯同蜕蝉。两翁不可见，久矣为飞仙。泽馀有尽世，泉流无竭年。耜岩少翁后，往岁勘丹铅。倚徙感陈迹，瘦蛟落长笺。迩来绝妙语，此意谁能传。岂知援溺手，铁石新磨镌。嗟予世味薄，饮水抛荤膻。时时汲脩绠，洗眼看残编。"
"上按察胡大使","宋末元初","方一夔","我生苦不早，已后朱紫阳。居近世未远，颇亦承馀光。恭惟紫阳翁，派接周程张。实学有实用，为世作舟航。古人不可见，来者犹有望。紫山豪杰士，理学望北方。帝忧浙右民，烦公持台纲。吾道无南北，得志同济量。我亦忝诸生，得升绣衣堂。厥今民凋瘵，如疾居膏肓。弃捐不自保，况复有蓄藏。吏贪不加恤，乘时肆夺攘。愿公活斯民，风俗还虞唐。"
"贺寺簿先生入新居","宋末元初","方一夔","紫阳从西来，孤峰望吴越。自昔有佳人，高蹈造理窟。雉山走其下，清淑郁未发。吾宗紫阳居，秀挺鸾凤骨。家学印大程，南北斗柄揭。迩来卜新居，佳气渺葱郁。天香生桂兰，野性老薇蕨。嬉游独乐园，翛然立清绝。我来坐庭隅，幽草澹风月。图书有真趣，为指掌中诀。"
"牧牛","宋末元初","方一夔","我有折角牛，放在前山麓。山瘦石棱棱，岁月老觳觫。掺掺过百指，仰此种田谷。短笛卧斜阳，我饭何时足。"
"知几","宋末元初","方一夔","利欲沈着人，犹如胶漆盘。谁能逝不濯，背走急水滩。仕宦岂不好，惟有知几难。西风动归兴，至今数张翰。"
"读李翰林诗","宋末元初","方一夔","喜诗如喜酒，举世流馋涎。问酒有何好，妙处竟不传。古人日已远，绝响三百篇。后来谁措手，讽咏皆陈编。自从骚选起，众作同虫蝉。宪章日沦丧，变灭成飞烟。翰林非世人，金晶应星躔。手弄玉帝旂，堕作诗酒仙。行迹老屐齿，侠气馀龙泉。淋漓洒醉墨，妙语穷真筌。信手拈斧斤，一挥中方圆。彼哉夸夺子，骇汗莫敢肩。玉堂不能留，飘落南海边。从此誇汗漫，一往五百年。生平尚丘壑，梦想岷峨巅。惭君赠醉侯，我饮不滴涓。我诗如我饮，抚顶期相怜。莫乞飞霞佩，学举白玉盘。"
"九日读陶渊明诗","宋末元初","方一夔","晋有靖节翁，古昔称高士。自陈簪组后，为义不两仕。虽乏报韩功，深怀帝秦耻。拂衣归故园，寒菊被栗里。醉馀洒新诗，题自庚子始。托此明大闲，言外有馀旨。我生后千岁，历十五庚子。区区一垤中，起灭纷未已。壮夫感颓光，大运悲逝水。登高极遐想，舒卷寓至理。风期渺相接，衰暮竟谁似。酌泉荐芳馨，茫茫九泉起。"
"夜坐阅书","宋末元初","方一夔","贾不至千万，仕不至万石。时穷两不遂，衰鬓秋萧瑟。平生用力处，文字派六籍。胸中万斛泉，老不出涓滴。丈夫处世间，志愿何时毕。抱此无用物，价重连城璧。蛟龙死泥沙，蟠屈留遗迹。政使传后人，虚名复何益。"
"寄题吴爱菊","宋末元初","方一夔","渊明归故园，心与境俱会。种菊满东篱，高致在菊外。故人绝世好，尚友渺千载。幽赏属同流，更有心期在。"
"古意","宋末元初","方一夔","子房英特人，易老穷根柢。纵横出妙用，万变不离体。当其报秦时，家难不顾弟。挥槌捣祖龙，结客自燕蓟。天地为震动，此身一稊米。秦亡志虽酬，韩破颜仍泚。来谒龙准公，投机类天启。中原纷战争，两强力难抵。雍容谈笑间，国耻竟刷洗。旧君有反服，臣子获尽礼。雄心就敛退，勋业犹唾涕。仙人在何许，高步凌北济。壑松作糗粮，煮石当酒醴。千载邈高风，仰望首重稽。"
"郡人有朱买臣严子陵按史传买臣吴人尝出为会稽太守名曰乡郡会稽盖今两浙之地吾郡特以去州二十里曰朱池为买臣昔居之地难以考见其实子陵晚耕于富春山中则今钓台是也二公出处不同心事亦异姑以其同为郡人各赋一首使九原有作不怅来者之不我知也 其一","宋末元初","方一夔","鲁不识仲尼，妄谓东家氏。知音古为难，而况谐俗耳。寒松翳遗貌，吊古独倚徙。歌声馀老樵，昔居竟谁是。当年翁子贫，卖薪沽酒市。一朝入汉庭，歘作青云士。出领虎符贵，牛酒贺闾里。邸间绶若若，差排庭中吏。旁人自送迎，我亦附长史。片言负茂陵，奇祸竟博死。穷通有定分，何足计戚喜。豆羹辄动色，未可欺妻子。阿妇非弃翁，颇亦窥见此。后车且耻载，谁肯并庙祀。"
"郡人有朱买臣严子陵按史传买臣吴人尝出为会稽太守名曰乡郡会稽盖今两浙之地吾郡特以去州二十里曰朱池为买臣昔居之地难以考见其实子陵晚耕于富春山中则今钓台是也二公出处不同心事亦异姑以其同为郡人各赋一首使九原有作不怅来者之不我知也 其二","宋末元初","方一夔","舟行徵君里，步登徵君山。雪濑漱我齿，玉泉洗我肝。遐想台上人，披裘曳渔竿。去齐复适吴，来往浮云閒。一钓得文叔，客星照林峦。再钓得小苑，高风凛祠坛。古人邈不及，绝俗为甚难。一时尚奇怪，千载起懦顽。我歌小招词，公来颜不欢。长啸震冥杳，载月下前滩。"
"昌阳","宋末元初","方一夔","昌阳十二节，茸茸碧且鲜。不堪置几案，拳石留馀妍。托根寄幽绝，夐在荒山巅。不瞩妇女盼，不闻鸡犬喧。水石相依附，花开已千年。一朝服食成，肌骨翔飞鸢。我欲啜此草，隐诀无由传。逝将涉浩荡，相期十洲仙。"
"咏史","宋末元初","方一夔","代马必死战，韩卢必死猎。万族虽有殊，受性固莫夺。君看伏波翁，心火老不灭。万里战壶头，赤手拥马鬣。前言一朝酬，英气半途折。海南纪铜柱，城西埋石蕝。所以高世人，甘守田园拙。梧楸老归梦，桑梓借馀热。人生贵适意，似用生分别。为问泽车乘，何如水鸢跕。"
"早行","宋末元初","方一夔","出门挂襆被，客路寒溪早。团团雾中日，淡月隐林梢。村巷驱饥牛，枫林度飞鸟。山行未十里，佳处辄藉草。道逢青衿生，肝胆总倾倒。分手各东西，蘋花风袅袅。"
"晚坐有感","宋末元初","方一夔","青山围四旁，南断如金玦。残霞映寒碧，杳杳鸟孤没。我本忘机人，忽忽老岁月。身系三家村，心到极穷发。萧然病脚僧，丈室坐说法。事业谁做尽，尧舜行不彻。义理谁说尽，孔孟引不发。有心阻世用，自来同一辙。人生直如寄，世路会有役。何时拂衣去，结筏造溟渤。"
"黄杨","宋末元初","方一夔","万物具生理，日与化工运。黄杨性独殊，一岁长一寸。气机有时歇，厄会屡遭闰。岂无土壤培，亦有雨露润。尔寿传云仍，尔木仅寻仞。老氏损成益，颜子退为进。至人妙观物，此理如符印。"
"竹夫人","宋末元初","方一夔","残阳未敛戍，中夜苦无奈。噆肤跳蚤行，掠面飞蚊过。玲珑织翠缕，有来馈一个。不惟供夜直，亦可专房卧。此君丈夫心，节操抱寒饿。未免斤斧伤，复受巾帼涴。我老乏风情，偃息便慵惰。不令魁梧人，化作儿女愞。"
"雁奴","宋末元初","方一夔","雁落常水宿，奴辄警暗晦。己逸渠处劳，祸患出恩爱。老渔穷意巧，半夜弄光怪。奴亟告其群，举群惊相戒。渔火不时明，奴告不息喙。众方恬梦寐，不悟伏机械。一夕虽屡惊，四顾无己害。利嘴丛之身，尤恐奴相卖。渔者乘其嚣，尺箠尽同队。辱令孟坚死，依势博陆败。小忠误平昔，今日复何悔。"
"前梁父吟","宋末元初","方一夔","朝趋梁父岑，暮投梁父麓。左肩抱长欃，右手牵黄犊。禾生亘原隰，生计自为足。罢耕还读书，何必事精熟。茫茫万古坟，苞括纳心曲。琅山蔼空青，淄水涨寒绿。嗟我七尺躯，披云卧幽独。抱膝一长吟，清响振空谷。"
"后梁父吟","宋末元初","方一夔","我生在畎亩，志愿向此毕。粝饭为我粮，丑女为我室。英英帝家胄，屡驾款蓬荜。片言误相酬，搀我手不释。立谈豢吴儿，再战走汉贼。托孤赴永安，仗钺驻渭北。人生盛意气，事会靡终极。桑株渺何许，岁月去如掷。朗然舒卷心，始末本无隔。"
"偶阅渊明开岁古诗因和其韵","宋末元初","方一夔","开岁倏五十，陶翁感浮休。我生苦后陶，夜梦从之游。大块无停机，岁月去如流。弃家客东安，泛泛双浮鸥。羲轩古主人，中古称旦丘。大伦具五常，大法列九畴。寥寥向千载，孤唱绝众酬。藐然愧前哲，中路肯止不。逝言晚闻道，恻恻怀长忧。廓落八纮内，俛仰吾何求。"
"别洪复翁","宋末元初","方一夔","十载与君友，何曾异悲欢。忧寒夜同袍，念饥日同餐。晚节各大缪，浊世多波澜。我争东山墩，君赴金沙滩。云萍不相接，我穷君长叹。出门重入门，转觉营生难。故人赠尺书，招我来东安。水云三百里，飞鸿集江磐。君如跨海鹏，发轫鶱鶱翰。咫尺视万里，归溯天池湍。梅花点飞雪，相将理征鞍。新诗月几首，愿寄青琅玕。"
"葛溪浴丹泉","宋末元初","方一夔","杉松翳苍翠，古寺依寒溪。小桥度空阔，胜事穷朝隮。仙人渺何许，昔年此孤栖。丹成馀此泉，高步凌云梯。至今浴丹处，精光贯虹霓。老仙不厌世，寄迹随东西。当时不相顾，野鹤群凫鸡。一朝上寥廓，指爪留沙泥。我生旷劫内，临老归途迷。犹疑丹在水，清咽分刀圭。"
"和渊明杂诗奈何五十年韵","宋末元初","方一夔","我生未为后，议论颇自喜。读书见古人，慷慨欲立事。既壮涉忧患，辗转不如意。五十今到门，翻与穷鬼值。老马但垂头，不似新驹驶。前途勿复道，有酒且勤置。"
"比来东安以欢字十二韵别复翁继有和章送别今再和答之","宋末元初","方一夔","我携无言子，东去颜不欢。故人日已远，嘿嘿寝与餐。寄洪乐山水，冈峦涌涛澜。有时戏吟诗，音韵摇风滩。朋侪相徵逐，歌笑杂悲叹。朝吴暮过楚，千里不惮难。功成早敛退，骑鹤伴子安。下视地上友，俛首依江磐。低飞不能起，俯借摩天翰。我老涉世患，衰懦心不湍。从君上寥廓，永谢舆与鞍。归来不空手，玄圃收明玕。"
"诗人咏鸱夷西子之事多矣按越败于鲁哀公元年想鸱夷五饵之策必其时也至哀公二十二年越灭吴西子复归计其年亦老矣岂鸱夷如洛阳贾人不能忘情于旧约耶","宋末元初","方一夔","去时苧萝山，送我抟黍叫。归时苧萝山，迎我桃花笑。一别二十年，过眼如风燎。人生重后会，世事中前料。未惊马齿长，犹喜鸡皮少。功名志已酬，富贵头终掉。傍君鸱夷桨，舞我乌栖调。抚景惜馀年，烟波老渔钓。"
"古意六首 其一","宋末元初","方一夔","老樵腰短斧，朅来此山中。林深绝人迹，邂逅两老翁。石上安棋局，零落归飞鸿。置斧偶坐睨，终竟谁雌雄。低头欲借问，冉冉巢云松。索寞下山去，树杪馀残红。不知岁月远，但见邑屋空。神仙在何处，只与人世同。眼净偶自见，心到遥相通。片时处仙境，百年坐春风。区区笑刘吕，妄觅蓬莱宫。"
"古意六首 其二","宋末元初","方一夔","谁斧若木枝，铜干苍玉叶。年年来沧波，疑与溟渤接。戏携赤玉舄，跨此寒岌嶪。飘然造殊庭，不用维与楫。浩浩吹天风，凉气入衣衱。拍浮天汉滨，匏瓜芒熚熚。黄牛不服箱，放绳掉长鬣。素娥不织裳，抛梭理香颊。千年苍藓痕，机杼空妥帖。疑是娲皇土，藏去压归箧。归来不知处，满目迷空堞。惟有卖卜人，知向天根蹑。"
"古意六首 其三","宋末元初","方一夔","翩翩南昌尉，来自九江西。天关列虎豹，欲进无阶梯。臣有治安策，不忍死穷栖。浮浮山林气，披褐朝金闺。上言讦贵戚，下言悯群黎。肉食久喑默，狂叫发草藜。臣言可采择，寸刀刳鲸鲵。一再不合意，反旆风凄凄。君纲坠不振，况复子与妻。自谐尘外约，东游隐会稽。"
"古意六首 其四","宋末元初","方一夔","武夷千馀仞，山上巢群仙。曾游析木津，醉堕白玉船。其下谁换骨，润州小婵娟。烱烱玉莲锁，栖之此山颠。丹砂一点染，灵化谁控抟。尘根洗不尽，展转来凡间。从言一念失，巫山渺云烟。徒然八十返，空度三千年。"
"古意六首 其五","宋末元初","方一夔","牧牛长得嬉，牧马长得骑。惟有牧羊苦，奔走脚脱皮。道人不我惜，令作牧羊儿。我羊数万头，岂不为渴饥。食草百步间，寒碧青萋萋。少许自为足，不慕饱与肥。羊眠即化石，羊行不跳篱。竟日卧松下，谁知藉金闺。紫烟横石室，兄来莫相疑。"
"古意六首 其六","宋末元初","方一夔","博浪不成功，偶此脱民籍。客从何方来，年纪约五百。相逢昧平生，视我犹厮役。知是羲皇人，来去了无迹。神机不忍閟，袖有青囊册。读之尽绿字，历历幕中画。十年风尘中，谈笑等儿剧。清浊同一源，凡圣本无隔。愿言邈清风，归来抱山石。"
"喜雨","宋末元初","方一夔","去年稻田荒，七月青虫起。今年七月雨，稻田盈尺水。人生会有涯，饥饱互煎煮。造物如狙公，颠倒生嗔喜。我岑枯槁人，未脱烟火味。试问河豚羹，何如江鲙美。"
"予家窗外种竹逾千个每开窗辄相对终日今岁馆前亦多竹遂赋一首","宋末元初","方一夔","五年惯在家，贫贱自称好。饥鹰空护巢，疲马长恋藁。森梢万脩竹，自喜结交早。旦暮从渠游，不恨两枯槁。今年出山去，败鼓费击考。此君不我嫌，到处惬怀抱。翛然书斋下，粉黛间新老。相看便歌咏，物外恣探讨。此生一过客，去住何足道。竹下有石交，归来薙幽草。"
"咏史 李陵","宋末元初","方一夔","都尉出塞北，全军战浚稽。喊声春霆震，杀气阴云低。单于不相识，借问将军谁。将军本将种，氏族派陇西。天明鼓音死，剑斩军士妻。尘沙昏白日，道路东西迷。马蹄去不返，边草空萋萋。高堂视白发，到死长悲啼。归期日复日，老病天一涯。可怜龙门翁，空作无阴儿。"
"咏史 苏武","宋末元初","方一夔","中郎出玉门，簜节照绝域。使指未分明，奇祸谁能测。剑钝割不深，一朝来海北。霜风入氍毹，冰雪冻服匿。老羝石女儿，岁久无出息。遣来小居次，无何乳通国。古人凛垂戒，男女及饮食。多少英雄人，此心灭不得。万里十九年，费尽一生力。归来麒麟中，愁绝远山色。"
"咏史 邵平","宋末元初","方一夔","故侯学种瓜，衰荣互相代。随时改门户，不改独心在。中原方起事，未有山西对。不藉芒砀云，远激浙江汇。非关拣点人，自为非主吠。蹉跎志不就，去住无留碍。晚入丞相閤，不堕笼络内。片言中臣主，颠倒穷百态。除却下邳侯，汉庭无此辈。"
"咏史 谢安","宋末元初","方一夔","安石在东山，岂是无心者。投迹高隐中，妓乐妙陶写。功成间管蔡，洒泣悲用舍。乃知富贵人，此心未脱洒。"
"咏史 杨恽","宋末元初","方一夔","请君邯郸舞，听我弘农曲。本是田家人，误窃封侯禄。贵盛难久居，终然手反覆。南山有旧业，披榛撒戎菽。苗稀草荒秽，欲锄力不足。归来日已夕，一醉酒新熟。歌罢即长眠，悲苦过于哭。"
"感兴二十七首 其三","宋末元初","方一夔","死时鲍鱼臭，生时椒兰芬。好恶相补报，不及寸与分。当其得势时，六合旁无人。侯邦尽夷灭，胡马亦逡巡。岂知骊山下，金棺化灰尘。所以杨王孙，自与木石亲。累累三尺土，悠悠百年身。"
"感兴二十七首 其四","宋末元初","方一夔","去年春花少，开晚不及时。今年花开早，满树红离披。多花岂不好，中有枯死枝。夏潦则秋旱，物理有盈亏。郁郁松与柏，收敛含华滋。严霜岁欲暮，苍翠无时衰。"
"感兴二十七首 其六","宋末元初","方一夔","阴阳转两轮，五气扇双磨。有生寓寰中，濛濛如喷唾。鱼鸟各飞沈，梧棘称小大。多妇彭祖寿，立善夷齐饿。众星欲西行，劲风牵以左。苍苍望北极，天命知何奈。"
"感兴二十七首 其七","宋末元初","方一夔","松柏生高冈，藤萝托臭味。结交青云上，缓急不相弃。生平尚然诺，彷佛杜稚季。出入王侯门，平地生翼翅。两都尚勋阶，五管盛声利。朝挟尺书去，满纸一署字。赠我千黄金，挥斥犹涕泪。儿女怜贱贫，谁知丈夫志。"
"感兴二十七首 其八","宋末元初","方一夔","种竹依远林，风急杪不折。同根有荣枯，枯枝先断截。茫茫天壤间，小大各纠结。惟人具知识，兄弟况同血。一居卿相位，仆妾借馀热。升沈各为谋，滴水不通泄。人生骨肉亲，富贵犹一吷。丈夫属有思，莫笑袁刘拙。"
"感兴二十七首 其九","宋末元初","方一夔","浙江万里浪，杳杳来夹碣。倒流趋海门，震薄鱼龙窟。舶舟何处来，随潮出复没。眩眼方摇摇，歘至如飞鹘。水天漭无际，雷风互飞发。寄身波涛中，性命危一发。寄语弄潮儿，昨夜缺完月。"
"感兴二十七首 其十","宋末元初","方一夔","转丸有馀巧，物莫如蛣蜣。置身粪壤中，不复知臭香。儿女苦贫贱，自爱钱满床。丈夫意见别，胡为死排墙。人心最灵智，自合知短长。清浊虽异趣，均堕声利场。为善与为利，相去争毫芒。不见舜与蹠，鸡鸣辨存亡。"
"感兴二十七首 其十一","宋末元初","方一夔","旧籍占东南，相去天一握。曩闻大瀛海，出缩几蜗角。欲说耳目隘，欲涉关河邈。离合自有时，甫见一南北。逝将摆世事，羽化骑鸾鷟。朝行过夷门，暮去宿易涿。三晋多权谋，邹鲁守经学。人生出与处，相逢饱商榷。弃捐何足惜，无为误奇璞。"
"感兴二十七首 其十四","宋末元初","方一夔","南国有美人，纨素閟清艳。房栊凄冷风，孤缸飐寒燄。抱琴鼓黄钟，盎盎牛鸣堑。一弹春岫妍，再鼓秋波滟。却立步苍茫，嘿嘿有何念。秋夜不肯明，霜露畏点染。独宿守空帷，寸抱耿霜剑。"
"感兴二十七首 其十五","宋末元初","方一夔","石兰媚幽姿，丛生在空谷。霜雪冻不死，寒碧秋更绿。结交薇蕨中，畴昔傍人屋。山行偶见之，采采不盈掬。岁久未消歇，怀袖自清馥。我欲写君心，寄以孤生木。必有非耳人，听此无谱曲。"
"感兴二十七首 其十七","宋末元初","方一夔","百年特生木，坚骨馀苍干。弃材偶见收，奇制出野爨。縆以朱丝弦，猗兰度将半。相思越关河，安得见此粲。悲来不成调，清响忽中断。沈吟卷罗衣，终夕愁零乱。明月照空庭，盈盈满霄汉。"
"感兴二十七首 其十八","宋末元初","方一夔","雅道久绝响，遗诗邈谁继。烈士死无意，古风未沦替。后来何足道，翕翕逐声势。一朝有蹉跌，鸟散鱼深逝。万物有殊性，小大各为计。松柏生高冈，不肯附萝薜。世路不可回，吾自寻吾契。"
"感兴二十七首 其十九","宋末元初","方一夔","昔闻楚山人，服毳而冠鹖。危坐古松根，不饥亦不渴。颜色白如玉，千岁如电抹。我行不惮远，晨去披裋褐。平生恋着心，恩爱资妙割。开口谅来意，丹鼎分圭撮。相看语未了，冉冉翔木末。归来问故人，云山渺空阔。"
"感兴二十七首 其二十","宋末元初","方一夔","著籍占杜曲，别业在临淄。鸡号夜铎静，汗血逐膏脂。纵横一握算，颠倒逢笑嬉。举俗以为妙，纷纷尽愚痴。不见朱公子，千里来相师。偶然得我策，沼吴航妖姬。秘此枕中术，若有千岁期。大化常不偶，日与人事移。人事多乖忤，汝计不得施。君看货殖传，刀间有衰时。"
"感兴二十七首 其二十三","宋末元初","方一夔","桓公读古书，惭其堂下斲。呼来与之谈，妙手不可学。人生苦未悟，发轫要切琢。譬如搜海珍，澄汰江河浊。不辞用力久，奇宝收把握。君为谈空人，皮毛俱解剥。超遥不二门，机锋森剑槊。从渠透玄妙，风影不可捉。"
"感兴二十七首 其二十四","宋末元初","方一夔","吾闻羲轩时，真淳初未散。人人悟此理，不用一言赞。漂流三季后，前圣多忧患。木铎方大鸣，音响惜中断。百家自其后，非是纷相难。父子起争端，恨死呻吟缓。秦人规我隙，行素俱灰炭。读律不读书，条贯毛发乱。嗟彼商颜人，坐不学城旦。一曲紫芝歌，应有三人叹。"
"感兴二十七首 其二十五","宋末元初","方一夔","雄蜂采花粉，雌蜂衔花汁。粉以作黄蜡，汁以蒸白蜜。不辞盗我廪，但规安我室。吾穷还可忍，岁岁看分出。不见岐周人，先世但积德。土地付獯狄，自爱豳沮漆。儿孙遍天下，鲁卫酆郇毕。勿言天未定，此理终可必。"
"感兴二十七首 其二十六","宋末元初","方一夔","屏前戏群优，黄冠与榛杖。喜怒视朝暮，吊庆随俯仰。不知有线索，但道多伎俩。须臾屏后人，掣去无影响。人生大化中，天地一罝网。纷纷声利场，举世争掉鞅。此身归空虚，身外计得丧。我笑痴绝人，长作去来想。区区曹孟德，诡谲穷万状。闻道西陵坟，妓乐闹黄壤。"
"感兴二十七首 其二十七","宋末元初","方一夔","我观古人书，得见千载上。正闰互立论，南北纷相谤。自从获麟后，法度久沦丧。非是千万端，史笔不可仗。我欲作野史，笔法师素王。文章行诛赏，约束归至当。其人负吾诛，勿谓已属纩。书成不流传，则本留千嶂。还有知我人，百世永相望。"
"重九前一日与何会卿诸友分韵得日字禁体用字","宋末元初","方一夔","人生多别愁，日月去如掷。飞鸿背朔云，老去犹旅食。良会不可常，一岁四五日。悠然千载上，此愿何时毕。是时属秋季，月魄如弦直。倦翰纵横飞，暮景凝绀碧。园英澹寒芳，贫女改颜色。咄哉值兹辰，仅隔风雨夕。心赏了无馀，万物空相逼。勿叹客囊空，冷面令渠赤。"
"送月溪范景淳谒告宁母","宋末元初","方一夔","小范湖海豪，霜翮迥独立。诗名三十年，卷轴森戢戢。合陪砥砮贡，昱簉鹓鹭入。蹉跎堕网罗，取势斜飞集。栖栖县博士，进退阶伍什。此来叹何晚，风诗清可挹。东安号多士，骚墨居谏给。馀芳袭学子，簪笔负箱笈。先生隐讲帏，渊源探轲伋。诜诜榱桷材，大匠总收拾。我亦个中人，奔走缘缕粒。识字多不多，炙竹槁无汁。衰穷两相值，嘘呵借君湿。亲帏恻盘羞，我志已不及。是时秋向残，客路西风急。寒溪月正明，归晒旧蓑笠。"
"寿云岫徐友谦","宋末元初","方一夔","武林有云岫，上有方外士。昔年谒秦皇，渡海万罗绮。蛾眉虽可怜，飒若风过耳。归来但却扫，隐见白云里。举案偕逸妻，应门付稚子。野兴老薇蕨，天香茁兰芷。自云初生时，彷佛记癸巳。今年值甲午，六甲再轮起。我来欲问道，浮荣如脱屣。终年坐皋比，如折当门齿。仙人据槁梧，今昔一隐几。怜我壮非少，星霜后一纪。石炉炼神丹，愿留候薪水。丹成逐仙去，千岁一洗髓。"
"徐友谦小筑冒雨访何通叟途中作","宋末元初","方一夔","昔有王子猷，连夜溯剡溪。自要看雪月，借人作标题。与君客异乡，咫尺隔东西。良会不可数，花时饮桃蹊。俛仰便陈迹，霜叶飒已萋。近来费要约，尺书寄赫蹄。天悭竟未破，雾雨犹溟迷。此来有缘事，小筑喧拱枅。请君堆壁酒，洗我流骹泥。"
"寄蒙泉王南叟","宋末元初","方一夔","忆昔未识易，来访易祖师。丹墨事点勘，君时坐皋比。转眼十五载，君壮我已衰。尔来各异县，漂泊寄一枝。重趼有问道，未省官与私。君处潇洒地，一扫千首诗。风涛隔浩渺，相望如九嶷。寄音无家客，为我问所思。桑榆借馀暖，归来定何时。"
"夜梦入一市井中见有总角道人能相人者往来熟视予久之其语不能记也因授予以一握算筹谩记其事","宋末元初","方一夔","鸡鸣起群蛰，往来黑蚍蜉。似闻尘埃中，亦有玉雪流。夜梦忽见之，恍如云梦州。其人髻双髽，衣上百结裘。知有袁李术，精神寄双眸。语我我不解，罗缕维与陬。临分忽有赠，付我一把筹。振衣逐轻矫，去去逝莫留。飞空度杳渺，划然堕岩幽。我岂富贵人，胡椒穷豆区。长贫博长健，此理更王囚。仙人去何许，往往巢嵩邱。俗缘几时了，约我三千秋。"
"续咏史二首 其一 严君平","宋末元初","方一夔","西蜀严夫子，易老养高致。日阅裁数人，少取多论议。初不要赢馀，未暮辄关肆。人知取人廉，要之亦馀事。假我龟策业，行我诲人意。夫子不弃世，谁言两相弃。"
"续咏史二首 其二 韩伯休","宋末元初","方一夔","卖药长安市，古有韩伯休。纷纷要谐价，百唤不转头。坐令儿女觉，暮去不稍留。人生异鸟兽，饮啄择所求。岂无爪距才，而要安笼囚。贫贱亦有道，不独为身谋。"
"次韵通甫赠别","宋末元初","方一夔","借我折弦琴，弹君不调曲。此材从何来，妙斲峄阳木。一奏唱离鸾，再和弹别鹄。音响无人知，清绝过如玉。若人太古民，不肯堕尘俗。写兴希夷前，袖手澹无欲。彼哉纨裤儿，下视等毛粟。怜我来乡村，妙诗时往复。相思隔碧云，清啸振幽谷。老我空自怜，赖君时击触。知音古来稀，不数晋荀勖。纷纷筝笛耳，勿与相徵逐。"
"寄呈何潜斋小有洞天","宋末元初","方一夔","小有古洞天，仙峰戴灵鳌。何人失守卫，飞去随波涛。朅来文昌宫，还作贵人牢。贵人旧散仙，稍厌官府劳。怅然念人世，谪居领岩嶅。饥食柏树子，渴饮松枝醪。涕唾视勋业，习气馀诗骚。我亦慕仙者，何时脱羁绦。终携绿玉杖，东去访卢敖。"
"续感兴二十五首 其三","宋末元初","方一夔","大块无私运，万象同一陶。及其成器时，罅漏杂坚牢。所以一世人，长短纷马毛。穷或仁与善，达或虐与饕。共疑造物缪，名利相煎熬。人生有常理，赋命安可逃。为善不必疑，祸福任所遭。孰云漆园达，夷蹠均天韬。见夷不见畴，泰山等秋毫。"
"续感兴二十五首 其四","宋末元初","方一夔","移根托西园，桃李赏奇遇。春妍虽可怜，颜色悲中路。奈何穷巷士，多被才华误。诸公谬爱客，轮囷获殊顾。投分未云深，容易输情愫。恩光借春阳，滋液荷凝露。悠悠当路尘，素地轻点污。岁暮抱弃捐，君看囚山赋。"
"续感兴二十五首 其五","宋末元初","方一夔","浊水岂无月，水浊不受光。君看此孤蟾，出入天中央。遍满千家门，徘徊度回廊。由来谁分璧，招我昏暗场。空庭澹相对，湛湛肺肝凉。浮云绝点翳，宝此光明王。天高万籁寂，参斗低复昂。人生何时毕，收拾还穹苍。"
"续感兴二十五首 其六","宋末元初","方一夔","铜驼向京洛，千里牵双轮。分不埋荆棘，去邺复还秦。自辞秋风客，不浪五百春。悲欢与穷泰，过眼如飞尘。眷言返桑梓，茂陵翳荒榛。忆昔禹铸鼎，罗缕九土珍。犹嫌问轻重，推落泗水滨。况尔不任重，顽钝磨不磷。未知从此去，何时免漂沦。勿叹流落苦，渠更多阅人。"
"续感兴二十五首 其七","宋末元初","方一夔","鸿钧大气力，日夜转范模。赋予有定形，不与万变俱。君看三春时，动植纷万殊。一气自结束，谁与施粉朱。人生况知识，均此造化垆。岂是风火煽，假合成形躯。恋恋千岁药，莽莽三生涂。从渠梦幻论，袖中得玄珠。"
"续感兴二十五首 其八","宋末元初","方一夔","云日半解驳，东上雨中晴。不知谁幻化，倏然成气形。精光错异采，势且迫太清。良苗不润泽，咫尺夷大明。儿童争指目，万象俱晦冥。须臾换光景，变灭不暂停。天运亘终古，百怪终无成。吾欲乘清风，再拜叩玄精。"
"续感兴二十五首 其十一","宋末元初","方一夔","西游历剑阁，寡仆敝轮鞅。水餐掬哀湍，林宿拾坠橡。悲风振古木，猩鼬挟魍魉。十步九诘盘，奇险跻攀上。担囊偶不意，一跌堕万丈。岷峨渺何许，注目极遐想。穷年食外方，浮踪任漂荡。何时御长风，振足谢笼网。不须计三餐，迎我归苍莽。"
"续感兴二十五首 其十三","宋末元初","方一夔","大化差不齐，人事固多缪。纷纷骋牙角，日夜齧且斗。所以椅桐中，徘徊束孤咮。人情随盛衰，世途迭起仆。天命有定分，气数安能囿。去去息吾驾，西山老危岫。"
"续感兴二十五首 其十五","宋末元初","方一夔","瞿昙未生世，摩诘果谁宗。问答了不语，不立文字工。开流荡千古，一雌和群雄。挥斤纷万变，动寂不离空。镜坏光不灭，回转如轮风。有能诘其迹，推入滉瀁中。以此连环入，合散常无穷。愚者诱罪福，高者超神通。孔孟久不作，谁能扫其踪。"
"续感兴二十五首 其十六","宋末元初","方一夔","我贾贾日本，挂席穷南海。冰夷斗蛟龙，牙角吐光采。血人以宴娭，窟宅一朝改。赤手拾明月，天幸独我在。归赴王侯需，价直十百倍。匹夫惜性命，贪冒以贾罪。歌笑履波涛，竟死复何悔。"
"续感兴二十五首 其十七","宋末元初","方一夔","飘飖瑶台雪，沆瀣竹林露。萧然立高寒，不受世滓污。采芳拾三秀，徘徊昆山路。譬如漆园像，华屋非其处。谁能使蹇修，再拜扣情愫。湘波日摇荡，去去悲迟暮。"
"续感兴二十五首 其十八","宋末元初","方一夔","文章不用世，毫端弄春妍。满听疑可采，蹑空若浮烟。君尹西都日，琅琅贾董篇。如种田得谷，如凿井得泉。子虚与大人，缥缈淩云仙。簜节病桑梓，不置巢边鸢。问君取士意，取士当谁先。勿取春华艳，祇取秋柏坚。"
"续感兴二十五首 其十九","宋末元初","方一夔","化生如雀雉，随气更变易。卵生如鹅鸭，不交无羽翼。人死心不灭，化作秋柏实。俄顷复为人，万化无终极。庄周固尝云，知命故不惑。我生异草木，未可从横直。纵然反常理，一二于万亿。种禾不生豆，此喻要嘿识。"
"续感兴二十五首 其二十","宋末元初","方一夔","老氏啬而生，并力攻一境。深入黑暗中，杳杳无光景。佛氏定而死，百动不离静。了了谁在眼，莫掇水中影。终然归空无，用处各驰骋。纷纷堕此中，未悟此二柄。漂流馀千年，谁能折锋颖。邈哉我前修，忠信得要领。"
"续感兴二十五首 其二十二","宋末元初","方一夔","金陵旧长安，谯郡今丰沛。吴州对楚山，二水相萦带。团团清淮月，久落青天外。长江穴岷峨，奔迫走吴会。一朝金翅飞，万丈铁锁碎。列郡空崚嶒，故国馀丛荟。升高望中原，极目了河岱。大运有奔沦，兴废更百代。客行秋风早，中路乏资贷。归寻旧蓑笠，独钓吾邦濑。"
"续感兴二十五首 其二十三","宋末元初","方一夔","自从判清浊，人文肇古羲。中间更百圣，扶竖颠与衰。孔孟死不作，千载无明师。嗟此仁义路，举世争背驰。无人障横溃，一朝坠民彝。微言虽尚在，骎骎化侏离。斯文亘万古，悠悠竟何之。"
"续感兴二十五首 其二十四","宋末元初","方一夔","昔时累科举，读书患不足。天今予我暇，有书真不读。煌煌百圣心，清彻寒泉玉。遗泽存读书，浸作生民福。静观灵台中，万象森在目。天寒境自明，欲浅机自触。斯文化异端，骎骎即深谷。晞颜以自励，吾欲求之复。"
"次韵徐古泉雪冈见寄","宋末元初","方一夔","掬泉陟云亭，撼桐款石室。桐以药清羸，泉以洗怆恻。惟昔有二君，靳与世纷出。我来泛沧溟，幽岩傍攲侧。不如岘山去，行尽风沙碛。交君父子间，风仪宛如昔。引坐读书巢，呼酒软我膝。吟髭怒气张，笑眼寒光溢。莱编如正色，澹然离芗泽。别去不空手，怀袖粲金碧。笑我顽鲁胸，孔窍暗如漆。顺涂咏其事，搔痒发故疾。闭门课学子，风雨隔十日。苍苍乔木春，杳杳碧云夕。相思托空言，各倚天一壁。终携赤藤杖，相期访仙释。"
"续评史二首 其一 向子平","宋末元初","方一夔","贵者不如贱，桑麻鄙簪缨。富者不如贫，布荆胜珠琼。子平悟损益，持论悍且精。并敌就一向，力与世俗争。所以昏嫁毕，洗然外浮名。投迹崖巘中，便足了一生。颓波不可挽，滔滔自东倾。惟有吾由我，去留听从卿。"
"续评史二首 其二 严颜","宋末元初","方一夔","昔有严将军，积气壮穷峡。维时汉道季，貙鲸溃河郏。我公弛长缨，不闭蛇虎柙。尔军从何来，两强力相压。天未厌乱离，龙去留空匣。区区报主情，盟血不受歃。笑谈履刀锯，性命轻一掐。吾但戴吾头，卿自用卿法。"
"诸葛武侯","宋末元初","方一夔","我从古人中，不数管晏辈。纷纷后春秋，仅有孔明在。伊人层壑冰，表里绝疵颣。文章派莘岩，气节凌梁岱。未把渭上麾，甘抱隆中耒。维时太清暗，芒炎亘彗孛。老瞒鬼蜮雄，阔步无留碍。区区蜂与蚁，应手铁山碎。陆城胄天潢，穷乏卓锥块。垂白气不衰，逝肯一寸退。孔明托末契，一起镇横溃。煌煌复雠义，掀揭人心晦。风云两飞扬，眼底无强对。取分孙曹间，只手探怀内。自堪托六尺，不啻才十倍。暮年五丈师，此举不俟再。中坚拥貔貅，势若决潴汇。半道失良图，天理意茫昧。彼哉髡钳儿，见雪空狂吠。是非付陈编，清泉奉芳酹。何时起九京，六合需一溉。朗咏出师篇，千载照肝肺。"
"出塞行五首 其一","宋末元初","方一夔","南方地卑湿，北客畏蒸暑。晨行螫菵露，水宿射短矢。秦人发谪戍，见行如弃市。今古共一方，今者不独死。穰穰作家业，鬼妾纷驱使。鸱夷卵翼蕃，小儿半高鼻。元精穿万化，荡荡不可恃。"
"出塞行五首 其二","宋末元初","方一夔","出塞二千里，平沙白如霜。探兵失单于，传是左贤王。枭鸣金错竿，士气惨不扬。中军一再鼓，万马赴敌场。名酋不可得，杀伤略相当。县鞍尽胡首，前驱橐驼羊。幕府阅五符，半死半裹疮。天子不录过，犹侯水中乡。"
"出塞行五首 其三","宋末元初","方一夔","我本轻黠儿，小少槿闾闬。未知从军苦，悠悠赴沙瀚。同行五千人，骸骨蓬麻乱。中有脱死者，人各鸟兽窜。间怀大将印，辛苦生还汉。包以衬甲绫，来上长杨殿。怜我不负恩，授印亲书赞。一来赎前过，比再军锋冠。"
"出塞行五首 其四","宋末元初","方一夔","主公再度辽，油幢坐中坚。怜我鸣吠竖，出入后狨鞯。一朝霍家败，主公忝姻联。富贵既相关，受祸其固然。我时护属国，脱命来居延。蹉跎偶不死，彷佛三百年。此来复何幸，皓首朝中天。昔日霍家事，历历在眼前。偶行平阳里，细草空芊绵。与卿等辈耳，岁暮愁红蔫。"
"出塞行五首 其五","宋末元初","方一夔","登高望西北，里数逾五千。谁言龙庭远，转盼跨幽燕。喊声振瓦石，斗志前旌旃。足蹈猛虎尾，手揽饥蛟涎。富贵自有命，此身若浮烟。古来功名士，发迹昉穷边。不见小盘龙，兜鍪换貂蝉。岂为章句儒，白首埋陈编。见嗤灰与土，黯死吹不然。"
"雨","宋末元初","方一夔","吾闻阴阳书，夏忌甲子雨。蚕死麦复苦，果谐老农语。人生无贤愚，扰扰同一宇。衣食固其端，安可过取数。哀哉元相国，胡椒满仓庾。区区口体计，所费能几许。晴曦禦朝寒，野菜供晚茹。君看此辈人，政自有佳处。"
"忆舍弟","宋末元初","方一夔","衰世门户单，惟有子与我。手足共一身，右短固不可。投老得寡妻，谁谓此计左。鸱枭覆尔巢，骨肉翻成祸。知几苦不早，渐理归舟柁。县官不可入，有理子亦颇。自怜羽翼低，尺书忽远堕。两年食奔走，老蚕自缠裹。相救在急难，宁能久安坐。玄精有可倚，矧此乃么么。"
"赠鹤峰杨提干森","宋末元初","方一夔","功名真定兔，赤手谁抟控。十载武陵春，一饷扬州梦。时穷非我独，万事付破瓮。犹有夙昔心，耿耿满空洞。豪气轻元龙，雄卞眇子贡。梦池句逾劲，赌墅机屡中。我来客东安，两载补缺空。青山浩独媚，飞云倦孤送。翩翩老令威，霜翮颇惊众。怜我一客鸟，鸣和闹晴哢。妙哉屠龙手，老去馀此弄。三年逝相从，不为千金痛。浮迹寄閒适，片语折喧鬨。归鞭定何时，矫首蹑飞鞚。"
"再叠前韵别鹤峰","宋末元初","方一夔","仙鹤来富春，造次欲手控。偶然留一吷，唤醒千年梦。兴来屡相过，小醉侧春瓮。笑谈惊座人，输泻无底洞。森然栝柏材，曾伴扬州贡。班门无弃物，一睨果奇中。当今搆廊庙，况闻栋桴空。行看飞腾去，不待吹嘘送。我亦懒散人，笺注鄙玄众。向何写怀抱，清苦等吟哢。诗来出其右，云月困朝弄。风檐数四读，愈我岑岑痛。复作摩天飞，不斗鸡鹜鬨。何时款君门，共把果下鞚。"
"猩猩","宋末元初","方一夔","醉酒水钩吻，短屐木连琐。猩猩见且骂，尔欲寝处我。吾属从此逝，相语此最叵。行行指忽动，念念颐亦朵。试来衣食之，危机忽交堕。糟醨自熏煮，绳索自缠裹。猎者蹑其踪，群队相随坐。盛血乱殷红，剪发供剃鬌。明知好是饵，不悟贪为祸。君看得意处，早转潮头柁。"
"观兼山黄公河海图二首 其一 河","宋末元初","方一夔","黄河从天落，北来受降城。划至韩城县，喷薄万雷霆。何处杂泥滓，浊浊不复清。奔迫梁楚间，赤子如浮萍。近来到淮泗，烟波鼓长鲸。无人起堤障，何时返沧溟。惜哉神禹疏，高下昧地形。胡中倘可注，曷不施经营。"
"观兼山黄公河海图二首 其二 海","宋末元初","方一夔","逝川走东海，日夜无休歇。咄此盘中涡，不长亦不竭。日月走中天，于焉双出没。骇浪掀扶胥，高于朔山雪。蠵蜃吐楼台，蛟鼍护窟穴。海若不徒夸，冯夷甘受屈。吾闻三神山，恍恍银宫阙。便随长风去，发轫首溟渤。倘逢方平生，海底探明月。坐待清浅时，归来未华发。"
"将归戏作此以别诸友","宋末元初","方一夔","新都玻璃江，下会东阳派。南图俟扶摇，东首掉澎湃。千峰白云粘，百道清泉洒。仳室旧樵贫，钓濑老渔怪。桐君古仙居，稚川昔高迈。都忘语嘿殊，未觉高下隘。栖身傍冷门，吐口洗残债。针石远相粘，盐卵危不坏。露翰倦孤飞，金波炯三桂。惊心岁月遒，过眼风雨快。感此桑扈鸣，春蚕续菅蒯。悠然耕田歌，早秧补葵芥。岂无田园念，未脱尘氛械。去来久无书，情愫不比画。自惭榱桷材，曾螫虫虺虿。难将西山景，少补东隅败。妻子累寒饿，文字欺聋聩。未酬醉乡封，暂倒仙源界。萧散纵孤骞，游戏留一慨。他日对床情，为君作佳话。"
"药圃五咏 其一 杞菊","宋末元初","方一夔","药中有杞菊，甘食比蔬菜。维昔陆与苏，赋咏穷梗概。搜寻入吾圃，孤根擢荒秽。未能竟俗好，堇堇生意在。辛荑满袖衽，枝叶不一采。少需摘绛实，叠叠贯珠琲。岁晚脱皮毛，凉叶苏渴肺。灵厖守我宅，无复逐夜吠。"
"药圃五咏 其二 甘菊","宋末元初","方一夔","楚客赋夕餐，经传不著名。野菊或杀人，神农著翳经。此品甘且辛，丛生数千茎。分种不封囊，移根或盆盛。啖茶摘其叶，觞酒啜其英。风霜振枯槁，气味老更成。平生攻苦淡，矜此岁晚情。不独醒头目，吾其寄馀龄。"
"药圃五咏 其三 白朮","宋末元初","方一夔","白朮号山姜，以西北为上。近来出古潜，何必论地望。老鸦衔子去，往往生绝嶂。岁久根株成，细大极殊状。洗削事煎烹，补冷逐虚涨。彼哉不好事，蜜浸溢瓶盎。游媚富贵人，远作千里饷。平生不为口，我欲禦烟瘴。"
"药圃五咏 其四 川芎","宋末元初","方一夔","芎苗高一丈，细花如申椒。不独服芎根，衣佩或采苗。清芬袭肌骨，岁久亦不消。所以湘浦客，洁修著高标。我老苦多病，风寒首频摇。愿移一百本，溉根豁烦嚣。虽无下女遗，乾叶插盈腰。逃泥贳旦暮，不学楚人谣。"
"药圃五咏 其五 茯苓","宋末元初","方一夔","老松踰百围，名为栋梁材。孤根虽故在，不复萌条枚。生意无处泄，浩浩还根荄。结为千岁苓，肤色状琼瑰。洗曝不遗力，药裹手自开。羊枣出河北，胡麻来天台。蒸以白砂蜜，盛以红瓷杯。一朝服食尽，玉色还婴孩。"
"宿前湾","宋末元初","方一夔","夕行前溪湾，翁妪招我宿。入门灯火闹，偶此寄一足。客囊喜清净，我倦睡颇熟。回首失浮踪，终朝露如沐。"
"上胡主簿愿","宋末元初","方一夔","尹公起宣城，谓是金闺彦。失脚簿领丛，斜飞集州县。南陵枌榆地，妙年试雄剸。还将旧棠阴，来作清溪掾。近来多政学，误制好东绢。我公有渊源，家学富经传。四明炯清水，玉映昆山片。以兹抚凋瘵，精神皎如练。囷仓出毫末，德化速邮传。到官未百日，恻恻庭闱恋。花外想安车，戏舞斑衣缘。推此寿斯民，童髦剧欢忭。我亦囿陶钧，有道耻贫贱。洗眼看政成，携上金銮殿。"
"问稼隐疾","宋末元初","方一夔","日子来访我，话旧乐复乐。中年情义深，一别辄作恶。子我皆客居，浮萍叹流落。伤心缩地术，倒指赏月约。鸡黍喜有期，书久懒不作。是时困著愚，处处熬膏镬。而子金石躯，坐受贫鬼缚。传闻数日来，卧病清风阁。况子贤主人，苓朮富装橐。子亦屡折肱，忍不急呼药。大患缘有身，此理直糟粕。要令文殊师，欲扣维摩诺。人生馀几许，何事纷六凿。殷勤今夜月，为我照寂寞。"
"寄友直借古书","宋末元初","方一夔","五日学作诗，十日学书纸。书成自称好，对客发微泚。尔来草书人，作态工侧媚。譬如老孙娘，不病要儿齿。我空诗未工，苦瘦如我字。有诗使人写，适兴聊尔尔。宿缘喜多学，未用进于技。试问宜休民，何如觅青李。"
"以白瓷为酒器中作覆杯状复有小石人出没其中戏作以识其事","宋末元初","方一夔","彼美白瓷盏，规模来定州。先生文字饮，独酌无献酬。咄哉石女儿，不作蛾眉羞。怜我老寂寞，赤手屡拍浮。子顽不乞火，我醉不惊鸥。无情两相适，付与逍遥游。"
"寄徐雪冈二首 其一","宋末元初","方一夔","我行其偶然，触石五溪渡。归迷日已暗，有客相与晤。欣君相与问，酒罢首东路。坐恨此机失，欲去翻疑误。"
"寄徐雪冈二首 其二","宋末元初","方一夔","明庚共一天，出没巧相避。与君别半载，转脚不相值。君来过故人，我复舍此去。怅然起遐瞻，云归水东逝。"
"秋夜有感","宋末元初","方一夔","西窗枕清溪，流水日夜响。孤眠夜无寐，离梦苦摇荡。自我辞家来，弦月屡下上。消息不曾真，百念堕滉瀁。忆昔心气雄，跃跃盛年想。窥奇故牧储，借重宗橐赏。山搜富金沙，泽淤耀琨簜。天池鶱孤飞，昆山纷独往。下视夸夺子，蠓蠛鸣瓮盎。区区凡楚争，逐逐臧谷网。蹉跎改素摽，零落收宿莽。平生矜与夸，荣为谢外奖。惟馀不尽心，耿耿犹畴曩。譬如老猎猃，闻呼齿足痒。清江三百里，西风飒菰蒋。明朝溯归舟，鸦轧鸣两桨。"
"洪平斋有官舍见月三首与程杨二公又各次韵中秋日休诸友用韵为戏奔逸绝尘之作未能拟其万一也 其一","宋末元初","方一夔","月行十三度，昼夜风轮急。不知谁鞭策，行天出复没。我欲诉清虚，云路九万级。梯飙空袅袅，月走那可及。愿言住仙府，露重环佩湿。将从匏瓜摘，复结汉津汲。相期无情欲，不洒孤眠泣。落杵玄霜寒，出削玉斧涩。笑我南飞鸟，未办一枝葺。归欤定惊魄，烟雾饱清吸。"
"洪平斋有官舍见月三首与程杨二公又各次韵中秋日休诸友用韵为戏奔逸绝尘之作未能拟其万一也 其二","宋末元初","方一夔","北极跳宜碣，南瞻尽闽瓯。眇观此瀛海，浮空竟千秋。瑞光出冰轮，千丈开云头。月行无厚薄，不尽离人愁。夜半北斗高，阑干压幽州。繁星见复没，如滓浮新篘。庭虚步清影，梧桂声飕飗。举杯饮未釂，棹歌起渔舟。光景正清绝，宾去我独留。饮技未必奏，颓然老伶优。"
"洪平斋有官舍见月三首与程杨二公又各次韵中秋日休诸友用韵为戏奔逸绝尘之作未能拟其万一也 其三","宋末元初","方一夔","忆昔战秋闱，不复返只轮。嗟此无用学，棘猴费精神。当时羞见月，月岂欲负人。我去月千里，月来转情亲。馀音唱窈窕，小诗斗清新。团团桂树影，金粟香不陈。便当结幽佩，凌空访仙真。那知满夜夜，此去空尘尘。翩然倚高寒，不数肇与晨。笑渠老章句，步骤准过秦。"
"次韵稼隐告归","宋末元初","方一夔","我观大瀛海，天水二清廓。谁麾海若来，乐斗万蛟鳄。风涛拍屯门，溃作无底壑。鬐鬣竖旂幡，牙角利椎凿。血人不肯吐，安得留残啄。茫茫溯云槎，日夜失栖泊。归涂三月粮，囊底馀圭勺。平生崒嵂气，磨淬去隅角。案空萤已乾，匣闭龙不跃。故衣粘蜃气，未洗瘴雾恶。尔来出白云，奔走乱车铎。有来證奇字，时扣草玄阁。高棋固饶人，欲学苦无脚。惟君桑梓英，遇合长落落。申旦首胥溪，险韵当离酌。勿为松菊挽，来占秋堂幕。"
"赠心梅黄教谕","宋末元初","方一夔","太玄八十一，经世加一倍。方圆起参两，奇耦常相配。大哉天壤间，理大独无对。而数行其中，往往不相背。冥探洞古今，幽讨极覆载。吾求之瓦砾，数亦无不在。阴阳如推车，五气如转硙。杂然雾与珠，人物等唾欬。恶或盗蹠寿，善或伯夷馁。人事非不明，所值互吉悔。长平四十万，高下付一概。谁尸造化笔，一一难归罪。君言吾有数，万窍均大块。试将握算推，不出范围内。譬如埏埴人，万器同一焙。前陶或坚牢，后陶或破碎。中间又不同，纯驳千万态。当时君与相，此年有真宰。黄蛇吞舆地，或者非茫昧。八宫卦纵横，四柱数进退。以此尺棰义，合散无挂碍。昔君雄少年，卢雉喝好采。失脚落鹖冠，漕闱双奏凯。尔来相乘除，得失赌一塞。后夜北斗高，灿灿缀小沫。瑟缩蛇入宇，蹭蹬鹏运海。栖栖百巧穷，饶君三尺喙。此来坐皋比，学子富衿佩。喜持秘苑术，远与虚中辈。诸公义财涩，枯槁喜一溉。烦君测五纬，出没更明晦。何时聚白羊，旦暮真可待。"
"次韵王蒙泉见寄并和鄙作","宋末元初","方一夔","君谱猗兰操，曲度得硕师。孤唱绝众和，不与淫声比。难逢拊石盛，终作蹈海衰。近传贫作祟，疽疣等骈枝。西风几挥泪，徙倚哀吾私。好音忽西堕，竹下哦君诗。翛然落月色，融融伴君疑。慇勤告司鼎，君侧要子思。试归扣小有，坐待天定时。"
"送讲书吴友直过吴门省兄","宋末元初","方一夔","寒城十月交，万叶风萧槭。林幄变浮红，水镜湛虚碧。维时子吴子，驱车欲何适。千里想莼羹，去作水乡客。我非莼羹客，海峤有兄伯。譬如鹍与鹏，形影困乖隔。去乡三十载，如浮家泛宅。相思不即见，岁岁累行役。感此岁寒情，高歌慰离析。看君乘长风，健翮搏水击。"
"徐静乐以贱生有诗次韵为谢","宋末元初","方一夔","伟哉盘古灵，万仙集殊庭。分布岁镇荧，生化与尅刑。气机浩不停，几人得宁馨。开落随日蓂，嗟哉此三星。光彩浮四溟，芽甲逢春霆。铓刃发霜硎，蹉跎叹流萍。白云归杳冥，十年哀伶俜。赋芧由狙㹶，贫鬼急索絣。碧梧堕倦翎，馆我修遗经。缅彼双峡青，易学驱沸溟。出关东傅丁，渡海北返宁。共君万颓龄，药笼俱参苓。"
"寿云岫以所画寿星为喻","宋末元初","方一夔","吴山多金堂，我来访仙真。神交若有契，邂逅见主人。浮云白步障，老松青承尘。从以香严髫，环以琼树春。仙人坐盘石，杯劝三五巡。果苞武陵秀，木爇占城珍。几见蓬海沙，不数上古椿。问从何处来，骑鹿来秋旻。谓是老人瑞，游戏葛水滨。容我野服见，间簉西阁宾。再拜上祝辞，慇勤寄千谆。一祝等龟鹤，再祝生麒麟。语罢却复进，罄折问养神。随之上南极，放牧云汉津。"
"偕教谕傅草堂黄心梅及诸兄游贤明寺","宋末元初","方一夔","朋侪久拘检，偶此陟翠微。凌波渡野航，踏云扣小扉。林霜变纹缬，拗月湛珠玑。古寺半莓苔，空堂尽蛜蝛。持钵乞朝暮，残僧犹未归。清歌振冥杳，善响声转希。倦馀枕木榻，虑静鸥不飞。我亦嘿不语，趺坐观天机。幽芳艳岩菊，暝色漏晴晖。趁行戏拍肩，扶醉争牵衣。邓林荫千里，飞栖偶相依。无人识幽趣，再鼓黄金徽。"
"次韵沃梅泉见寄并见和鄙韵","宋末元初","方一夔","我来沸鸣蟟，坐阅寒蛩响。有兴寄沧洲，逝欲穷浩荡。百年如弯弧，落处分寸上。前涂知几许，乾坤一漭瀁。念子住沃洲，屡作扁舟想。杖屡纵胜游，文字醉清赏。奇音遇朗鉴，请我黄冈簜。世氛久昏暗，有絷不能往。交情浮云淡，乐意阳春盎。老鹤鶱孤飞，况子开三网。离合固其常，岂是比土莽。我亦属同流，始末藉虚奖。永怀芳兰苕，不肯间谁曩。诗来森如束，快读剧爬痒。吾诗非世好，一派分凡将。君如领此言，急浪荡飞桨。"
"催雪","宋末元初","方一夔","滕六避热属，飞雪不到城。人意逐高下，造化亦世情。桂窗坐清晓，青山洒寒霙。巨松古须鬣，老梅玉璜珩。仅馀小培塿，冈陇纵复横。其下数茅屋，榾柮烟火明。我兴牛背上，披裘欲晨征。作诗逼僵龙，一夕纷瑶琼。"
"读白乐天诗","宋末元初","方一夔","渊明避俗士，出语未必俗。冲口吐奇伟，往往写心腹。外韬中劲刚，芒刃不堪触。如渠不弦琴，非丝亦非木。乐天后此翁，逸驾追奔躅。未知沟中断，孰与朱与绿。吾观外国风，雅丽岂不足。自从受绳削，稗语弃不录。嗟彼千载人，何但诗可续。谁能学柳下，不受嫠也宿。"
"扬子云","宋末元初","方一夔","两都秦与洛，派自赤帝精。譬如同根木，南枯北犹荣。哀哉千里草，四百终火行。穷新何为者，欺孤易天明。中间十五载，无汝元城名。谁尸春秋笔，恕彼投阁生。当时有凡例，党中独垂情。区区考亭叟，再主斯文盟。"
"代寿新城刘尹迪","宋末元初","方一夔","峨峨嵩少精，皎皎河洛秀。东都谁经始，多士传自旧。骅骝冠冀北，尽在伯乐厩。于今虽应姓，况我隆准胄。金闺集群彦，合伴鸳鹭簉。随风落东南，州县倦奔走。王谢旧江山，屏幛列千岫。公来长莲幕，同列得领袖。慇勤山阴叟，多谢厖不嗾。三年贺政成，囊封飞剡奏。胡为靳轩腾，未能脱墨绶。居然寄百里，芒炎应列宿。东安杭属邑，民俗朴且陋。下车日无事，馀刃游肤腠。朝廷重民社，政自不轻授。沈沙珠吐光，闭谷兰腾臭。天高元北极，锡马接清昼。森森琅玕姿，错落群玉囿。生贤造物意，积善神明佑。百壶登公堂，祝公南山寿。"
"拟上徐容斋","宋末元初","方一夔","我忆昔孺子，独以高士称。当时汉道季，诸贤尽奔腾。高士卧不起，玉壶湛清冰。至今拜画像，遗芳暨玄曾。先生奋东鲁，凫山立霜鹰。行台累分府，螫?驱蚊蝇。青溪古岩邑，膏油沸如蒸。猾吏溺死灰，饥穷坐相仍。此来独何晚，三载钦风棱。为回浙江水，六合俱清澄。"
"大水寄洪复翁","宋末元初","方一夔","昨夜龙宫留恶客，使者借车收二麦。溪涧洪流十丈高，不辨东阡与西陌。高田忽变黄鹄陂，下者汇作鱼龙宅。新陈接食已觖望，夏不早耕后何获。似闻山县未休戍，旁郡豪酋遗俘馘。携孥扶老避人祸，漂麦涨田遭鬼责。不知造化谁主张，罪欲谁归问河伯。生平舌耕真左计，迩来砚破笔毛磔。中宵耿耿坐长叹，满眼兵荒遭此厄。先生少抱调燮才，苍生不忍饥寒迫。潜深请磨楯鼻墨，试草千言救荒策。"
"宋月山以陶金户遁山中值雪有诗次韵访之","宋末元初","方一夔","金沙潭头石赑屃，冻蚁纷纷半僵死。淘江漉海撄龙鳞，领使省金蹲虎兕。欲将江浙饱虚牝，遮盖谁施千丈被。先生误堕世网中，死灰更溺无遗燬。携家北走入深山，雪中高卧那能起。世间得丧何足道，坎止流行一弹指。忍冻孤吟寒士歌，力将冰檗战纨绮。君穷无比我更穷，湿沫难击三千里。明朝裹饭约共话，炯炯方瞳岩壑里。"
"六月食寒梅","宋末元初","方一夔","六月火云耸奇观，读书舌烂喉吻乾。西湖水仙珠径寸，使来遗我数百丸。清冷冰齿嚼不碎，玉池滟滟生微澜。问仙何处得此物，孤根漏暖来孤山。霜严雪虐石荦确，美人忽破冰玉颜。纷纷青黄暗烟雨，我独炎暑馀酸寒。异材晚成要有待，居然升置鼎鼐间。君不见周家老将太公望，八十封侯起钓磻。"
"赤山岭","宋末元初","方一夔","赤山岭罅阔百尺，人言老龙破山出。天生异物出有时，不知何年留此迹。想龙久蛰当飞腾，怒迸脩鳞血淋沥。至今顽石尚嵌岩，朝暾光映半山赤。龙去川原秋雨足，龙归洞穴寒云湿。我家山下龙为友，欲挽银河清八极。"
"粤王墓","宋末元初","方一夔","何年遗此粤王墓，陈迹留传自先故。累累三冢压荒山，古木寒烟暗行路。忆昔祖父伯姑苏，北连齐楚陵强都。自从鸱夷载西子，子孙运尽偿前逋。三军散后东西走，穷无寄迹埋丘首。安全发掘不可知，故号至今喧众口。丘山华屋何足言，死名死利分污尊。英雄自古无葬处，谁与遗臭留乾坤。"
"李伯时明皇按乐图","宋末元初","方一夔","开元天子方承平，年年十月游华清。游龙烂簇五家锦，玉奴姊妹俱倾城。太常旧谱看不足，斗鸡舞马浑粗俗。霓裳一阕天上来，三郎自按新翻曲。贺老琵琶先定场，都昙击鼓齐高张。绣帽金童小垂手，堂上合奏甘伊凉。胡儿大眼何曾见，来簉膝前双舞旋。天颜有喜分塞酥，宫花衔出昭阳殿。龙眠老手落贵家，忽入老眼凭叹嗟。尚嫌却后欠二笔，不写渔阳鸣鼓挝。人生欢乐如风影，自古极衰根极盛。后来倘有曲江公，此图合作千秋镜。"
"明妃曲","宋末元初","方一夔","明妃去时载橐驼，金环珠络红锦靴。燕支山北万蹄马，半夜剑槊锵横磨。老胡须鼻极殊状，黄羊乳酪毡裘帐。此生赋分逐飞走，一回坐起一惆怅。当初自恃颜如花，不嫁比邻来天家。掖庭咫尺隔万里，十年不复逢宫车。画工不信能相误，一朝流落天涯去。汉使年年去复来，长安不见低烟雾。寒沙击面雁飞秋，手抱琵琶泪暗流。上弦冷冷写妾苦，下弦切切写汉羞。妾身生死何须道，汉人嫁我结和好。曲终谁是知音人，断魂去作坟头草。"
"太湖石狮子笔架","宋末元初","方一夔","忆昔金仙去后遗双狻，化作双玉南海边。洞庭山鬼逐不得，夜吼云根今几年。先生曾作橘洲客，屡撼梧桐怖龙伯。携归深山动光彩，黑貙缩爪罴藏迹。烂烂眼有百步威，安眠不动镇书帷。自惭四座无长物，烦护老颖书中□。醉墨淋漓日千幅，毫端犹带湖光绿。怜渠骏猛助奇怪，他日相从校天禄。"
"文书再报六月朔日食","宋末元初","方一夔","忆昔雨洗冬甲子，春来飞雪遍千里。老农雪谶古相传，一番春雪一番水。今年麦熟云成堆，并刀收敛疑寇来。自从入梅不见雨，田间热气飞黄埃。清台奏下邮传急，月蚀九分日蚀七。昨宵搥鼓闹如雷，素娥凭怒面漆黑。太阳室家怒相齧，东西不肯还宫阙。天公不肯目偏盲，又传日蚀林钟月。一笺夜拜东皇公，休作怪变惊儿童。愿分阴阳作平等，五日一雨十日风。"
"续憎苍蝇","宋末元初","方一夔","炎官煽毒日色赪，四海鼎沸遭焚蒸。吴牛耕罢汗且喘，暂休树影眠沟塍。不知苍蝇名品夥，乘时附势相欺陵。其间一种号赤目，巧窥猛攫如饥鹰。钻眸噆鼻不可奈，以首溷水浇清澄。自期摆脱有此计，须臾扑缘如牵绳。牧儿旁坐少肋力，掴以指掌麾以肱。更凭草帚时一扫，坠地死者堆斗升。乾坤荡荡产万类，涵淹恶物吁可憎。閒从林下看水牯，作诗为续憎苍蝇。"
"寄题沃祥卿梅泉二大字盖何潜斋笔也","宋末元初","方一夔","钱塘数首梅花联，罗浮三叠梅花篇。世间妙语久绝响，谁能高步凌飞仙。穷冬天气寒刻栗，草木槁死冰顽坚。孤根漏暖得春早，水流石窦声溅溅。美人拭面照古镜，沈吟不去愁婵娟。下有山人学冷淡，入夜忍冻僵护肩。临流赤脚踏白石，手挼红藟餐云烟。长哦新句诗清苦，口吻噤噤栖饥鸢。近闻梅花诗祖出水部，久遣诗孙参洞天。许分一派伴岑寂，毫端紫气冲魁躔。我来嗽香咽清冷，欲说妙偈梦未圆。澹然人我了无语，但见花梢明月堕寒泉。"
"人有丛菊见遗而花半分黄白者","宋末元初","方一夔","有来遗我异色菊，一丛深浅分白黄。变窑烧成古罍洗，怪石错出真琳琅。我疑造物有间气，纷纷丑好都难量。不然司花出新巧，分枝接叶为作半面妆。书生生活澹无味，笑指枯砚收禾桑。偶逢好事慰寂寞，日与相对挥清觞。自怜今世少有赵昌徐熙水墨笔，谁写诸相争毫芒。惟有诗人具真画，翛然心地超羲皇。"
"次韵吴友直和潘乐閒见寄韵","宋末元初","方一夔","文章蟠窟蛟蛇黑，精神紧峭冰玉白。置君承明天禄中，富贵不待相促迫。学参诸老居二四，气凛群儿压千百。生平不主疽与环，况复侯封羡贲赫。蹉跎无便凌风云，归伴凡鱼东海窄。袖馀闽越奇杰气，掩藏光怪恣窥摘。如今老境谢纷华，斥去浮花收粟麦。我来两见鸣春禽，低向藋间飞拍拍。有时乘兴骋诗俊，稗说谰言都不择。鱼还非子子非我，肝胆相忘总无隔。苦无分遇食太仓，近犬惊人屡遭责。一身何必要赢馀，我为鼠谋从下策。"
"用子声韵谢吴友直惠蜡笺","宋末元初","方一夔","千年老谷无人知，万杵椎冰身汗热。木肤解剥白于绵，冻手龟皴腕将折。荆州鱼网兰亭茧，彼美不曾传秘诀。独留此木在人间，秃尽青山散妖血。迩来奇制蜡作纹，草木虫鱼生眼缬。只今吴越称第一，秋浦浣花派滕薛。先生好古得此物，挥手行与时流别。紫薇花前草尺一，书成气凛寒松雪。不然名山撰古史，蛟龙郁屈蟠奁箧。有时浮戏写诗章，飒飒落锥蚕食叶。比来分遣二十辈，西江远借馀波浥。聊凭和诗报琼瑶，袖手愧逢强对怯。"
"表甥何云峤舍馆而语游于其行赠之以诗","宋末元初","方一夔","书生事业窘一门，穷年独处三家村。蟾蜍爬沙鞭不走，无力号叫排天阍。曩闻将军狂可撼，往舍窠臼窥其藩。谰言稗说不暇择，谈笑抵当如优髡。诸公义财涩且薄，颇乐软熟憎嚣烦。今君穷饿坐百巧，安肯挟册媒朝昏。试探囊中秘花术，勇决不待中宵奔。吾闻武侯暗得司马法，平沙散布风云屯。多时奇杰了不悟，后来知者靖与温。子今持此说性命，祸福出口如澜翻。文章不作杯水直，不如薄艺随我两脚跟。滔滔世驾不可挽，行矣与汝倾离尊。"
"和东坡惠州梅花三叠 其一","宋末元初","方一夔","子真换骨三家村，青帝东皋来醉魂。夜深更遣明月洗，瘴氛吹散南海昏。仙宫么凤挽不住，自要寂寞留故园。便教冻饿死亦足，冷面不作鸡肉温。烟痕半空照寒水，露脸犹泫迎晨暾。游蜂底处得消息，不计春色关重门。先生对花韵清苦，短偈衮衮翻千言。花神嗔我太漏泄，罚以太白倾残樽。"
"和东坡惠州梅花三叠 其二","宋末元初","方一夔","万松岭上三家村，林下美人现香魂。淡妆素服谢雕饰，摆落玉镜尘埃昏。散花衣祴粘不落，昨夜偶过祇树园。树下泠泠漱涧玉，乱流赤脚飞泉温。喷成涧草万片玉，阴崖未肯希春暾。自怜艳质媚幽独，拄杖敲铿谁过门。相期但有月知状，不用椽笔书要言。花应一笑饮我语，随风飞坠双银樽。"
"和东坡惠州梅花三叠 其三","宋末元初","方一夔","白鹤峰头荔子村，谁唤东坡半死魂。作诗恼花太愁绝，云月黯黯天昏昏。欲教绮语洗蛮瘴，不使冠服栖丘园。海山淮水隔万里，十年契阔陈寒温。老仙不食烟火味，晓随鸦餐旸谷暾。此花亦解慰流落，如在玉堂西掖门。自从三叠振绝响，澹然相对俱忘言。我来戏谱不调曲，时有问字争芳樽。"
"苦疮叹","宋末元初","方一夔","西家真王化作灰，东家稚松雪霜摧。人生有命惟脆薄，逝水一去何时回。试看昨日绕床戏，或骑青竹折早梅。须臾变灭不可恃，惟见松下双土堆。嗟哉玄冥弄权柄，掀簸炎瘴飞氛埃。天公不肯怜赤子，坐使疮痏愁婴孩。断魂零落向何处，溪头望哭思归来。谁能便作忘情者，作诗往助风泉哀。"
"次韵王介山别斋职","宋末元初","方一夔","葛溪练练铺琼毡，仙人烧丹几何年。庠老三年住仙窟，归骑踟蹰鞭不前。当今越雪竟谁是，危坐皋比纷不耻。区区升斗老英雄，得失何殊钓温水。惟君挟策从东来，家传瓢履师颜回。后来终竟祠石室，此去应难隐钓台。青山笑我逢迟暮，怪奇文字无人觑。谁麾清梦落东安，疏顽尚费推挤去。悠悠云水交情中，荆州筱簜惭中空。琤馀□韵逐飞鞚，诗老箭锋那可冲。男儿事业人人有，气概相期向杯酒。他年拥节过子陵，莫道故交翻覆手。"
"代云岫送王介山","宋末元初","方一夔","功名零落如破毡，羲娥不住随流年。问君发迹县博士，几时得到龙旂前。我今老去觉今是，回首当年空自耻。妄心不起百事冷，已作古井无波水。看君富贵亹亹来，云路何须取势回。忽然结束行万里，首冠步摇趋天台。相思望望碧云暮，少微光芒纷下觑。应忆秋江老故人，瑶音定寄云鸿去。我时阶砌兰玉中，襹褷六翮抟秋空。与君追逐赤霄上，宝剑腾空不可冲。两眼昏花惟我有，早梅树下离亭酒。呼童草写送行诗，不是当今无价手。"
"代履道送王介山","宋末元初","方一夔","寒厅零落分半毡，雪霜刻栗年复年。书生事业澹无味，赖有夫子坐我前。世间好恶纷非是，蛮触相挺人不耻。嗟君嗜好与世殊，推波独障百川水。君今何去昔何来，江南欲掉扁舟回。相思此去杳如梦，日斜独上高高台。富贵来时未为暮，道旁愚妇从渠觑。我亦来乘下泽车，看君万里翱翔去。云萍聚散渺莽中，讲席人惊冀北空。少陵时作湖山主，一面谁当孔道冲。相看一醉无何有，笑指春江作春酒。丈夫何事儿女态，明日长亭一挥手。"
"次韵洪复翁辞沃氏招馆","宋末元初","方一夔","可怜倾城无蹇修，睥睨欲媲王与侯，年华荏苒春复秋。夜弹古词韵三州，纷纷筝笆沸啁啾，忽尔雅操声俱收。我亦少小猎九丘，掩鼻利达视若莸，秣厉欲洗平生羞。羲娥鞭后逝莫留，谁麾衰暮出岩幽，丁丁斤斧愁林搜。苞裹破砚开荒畴，诗卷千束喘两牛，隘视宇宙前无俦。赖有夫子纷应酬，冷然独茧缫长抽，谰言不作诗帐囚。旁人指我作书邮，双双紫芒炯中洲，谈笑不下孙叔优。交情云水空悠悠，肯为腐鼠瞥下韝。湖海何处无俊游，对面不识非我谋。醉呼梅花居上头，高寒不落第二流。我亦倒囊出饥猴，雪中双屦追清游。"
"借王介山韵送子声小学教谕","宋末元初","方一夔","小儿心孔暗不开，纷纷谁是骅骝材。徐生善颂有名父，文旆新向儒宫来。雁行趋立谁家子，捧书惊看眉间喜。我亦归谋二顷田，送老西河从此始。"
"大雪","宋末元初","方一夔","一日雪，空里浮花生眼缬。二日雪，竹松委地枯楠折。三日雪，兽骇禽奔蹄迹灭。四日雪，翁妪啼饥泪成血。天生万物忍弃捐，似为多情幻奇绝。由来恩怨不相关，无情有情总磨折。君不见尧时洪流浸十日，赤子喁喁化鱼鳖。汤时亢旱烘七年，山河大地红炉热。当时贤圣救不得，坐待时来自休歇。盖天垂地忧长人，浪教寒士头先白。玉皇高居耳目远，鬼神虎豹争罗列。顼冥滕屏罪当诛，劈笺试与东风说。"
"次邵卓翁韵奉寄族祖竹岩令孙","宋末元初","方一夔","君不见李唐秘府堆故纸，韩老作诗■校理。若此当时九岁童，苞裹宝函渐血指。吾宗魁橐百世传，近骑箕尾凌苍烟。再生雏凤堕君砌，次第声名期拍肩。愿渠养气休吟诵，六翮缡褷凤质竦。椅桐倾枝真有待，羽仪留作清时用。我今老去不作文，闭精嘿坐学养神。萧然衰白不复漆，犹喜儿辈奔秦军。閒扣商讴诩人瑞，笔阵纵横人不畏。归看英物定何如，山西老将空羞愧。"
"夜坐","宋末元初","方一夔","竹翠浓如滴，絺凉薄似空。遐观山缺处，露坐月明中。计较围棋胜，喧呼琢句工。畏途谁触热，衣袂涨尘红。"
"宿赤山岭","宋末元初","方一夔","杖屦过山东，一重高一重。云烟呈晚色，雨露洗秋容。偃蹇石伏虎，连蜷木寓龙。夜深横短笛，独宿最高峰。"
"雨雪交作","宋末元初","方一夔","雪晴那复雨，雨雪苦缠绵。连月无行地，穷冬不见天。穴居狸舐掌，水宿鹭联拳。更道深山里，翁饥歇午烟。"
"吾生","宋末元初","方一夔","行年四十九，忽忽笑浮生。客少真成懒，儿多半学耕。閒身穷缚急，壮志老图成。自号知非子，悠然仕止情。"
"春晚忆弟","宋末元初","方一夔","自叹形容改，空惊岁月更。黠蚕附茧死，怨鸟寄巢生。歉岁愁亲故，贫家分弟兄。江南芳草地，此别若为情。"
"冬日","宋末元初","方一夔","冬晴不作雪，无处听寒号。山外一轮起，雾中三丈高。曝肩樵解褐，晒翼鸟遗毛。不特寒梅早，墙阴发露桃。"
"山行","宋末元初","方一夔","幽怀浩难写，倚徙一枝藤。春蔓云根草，寒流石罅冰。山行千万转，茶话两三僧。亭下寻归渡，渔舟唤不应。"
"晚坐二首 其一","宋末元初","方一夔","羲娥相逐走，岁月不饶人。露重栖翰倦，月明归梦频。还家如过客，落地即成亲。世路秋风早，悠悠多贱贫。"
"晚坐二首 其二","宋末元初","方一夔","蘋风入疏竹，红影飐窗扉。远地犹为客，寒闺未寄衣。丝虫堕复上，旅雁去还归。寄语水曹裔，相期老翠微。"
"杂兴","宋末元初","方一夔","旅雁南犹北，丝虫堕复粘。流年忙里过，衰发暗中添。记事推银管，寻题探玉签。区区淡生活，与世异酸甜。"
"晓行二首 其二","宋末元初","方一夔","百折飘香路，千攒叠翠乡。断桥人蹬藓，低树女梯桑。泊店风烟静，问途山水长。新归愁复去，伫立转苍茫。"
"秋兴四首 其一","宋末元初","方一夔","坐卧足清幽，何须定远侯。一檐霜竹月，四壁夜虫秋。酒不推辞醉，诗能断送愁。可怜江令老，万里返南州。"
"秋兴四首 其二","宋末元初","方一夔","西窗幽绝处，懒与老相便。燕伴迟归客，潮推逆上船。照杯窥户月，注砚养花泉。近藁无新语，归来学钓鳊。"
"秋兴四首 其三","宋末元初","方一夔","孤迹寄沧洲，浮云无去留。大山招楚些，小海傍吴讴。相值谁非我，欲归春复秋。西风葛溪路，衣袖晚飕飕。"
"秋兴四首 其四","宋末元初","方一夔","故里千山远，荒城八月寒。霜椑馀鸟啄，社雨洗鱼残。紫塞跑风鬣，青冥纵露翰。微生独不化，羁绁老江干。"
"秋晚杂兴十二首 其一","宋末元初","方一夔","深秋转萧索，木叶满荒城。逝水流年景，西风逆旅情。圉监通马语，笼养变禽鸣。吾道知衰久，人都一概声。"
"秋晚杂兴十二首 其四","宋末元初","方一夔","月去极百度，天行水四旁。渥洼驹汗血，婆绿宇旁行。朔雨夏犹雪，南苞冬未霜。地中在何处，无便向嵩邙。"
"秋晚杂兴十二首 其五","宋末元初","方一夔","门前吴越路，几步隔红尘。学课九千字，年书十二神。殷床驰道马，隔岸渡桥人。自愧樊笼里，飞腾未有因。"
"秋晚杂兴十二首 其八","宋末元初","方一夔","谁作百年客，聊随三宿僧。诗皆传妙品，禅未悟中乘。晓枕空鸣角，秋窗夜剔灯。欣欣会心处，走墨剡溪藤。"
"秋晚杂兴十二首 其十","宋末元初","方一夔","夜魄湛精气，冰魂消瘴氛。寒洲沙印篆，荒树叶镌文。词度柳三变，书临顾八分。谁凭当道势，抬举上青云。"
"秋晚杂兴十二首 其十二","宋末元初","方一夔","客来银水北，叩我老生涯。裘褐多扪虱，田芜半种瓜。文章动穷发，碑板过流沙。终竟成何事，逢人莫浪誇。"
"世之咏物者采春花而落秋实余欲矫其失作冬果十咏 其一 柑","宋末元初","方一夔","橘橙吾臭味，岂特是情亲。三寸燕南异，一双瓯水珍。色包金错晚，香擘玉纤春。无复承平事，天恩遍贵臣。"
"世之咏物者采春花而落秋实余欲矫其失作冬果十咏 其二 橘","宋末元初","方一夔","果绿景初好，花开日正寒。嚼香流玉瀣，分熟剪金丸。淮枳标殊性，瓯柑并二难。无人徵包贡，蓬殿泪阑干。"
"世之咏物者采春花而落秋实余欲矫其失作冬果十咏 其三 橙","宋末元初","方一夔","人皆遗外像，尔独取皮毛。露颗团黄玉，春枝剪绿袍。捣齑烧雨韭，飞缕荐霜螯。南橘应同派，谁云仆命骚。"
"世之咏物者采春花而落秋实余欲矫其失作冬果十咏 其四 梨","宋末元初","方一夔","自是雪香骨，风霜阅四时。纸包防虿尾，泉浸浴琼肌。不作离愁斧，能为润肺医。看渠津润处，诗就已涎垂。"
"世之咏物者采春花而落秋实余欲矫其失作冬果十咏 其五 栗","宋末元初","方一夔","秦燕千树地，富贵出山庄。外作猬毛磔，中含鸡子黄。悬枝开霁日，芽绿候春阳。每忆和儿炒，如今去故乡。"
"世之咏物者采春花而落秋实余欲矫其失作冬果十咏 其六 椑","宋末元初","方一夔","共祖青龙寺，分支金谷湄。捣生澄水漆，摘熟剥霜皮。半啄馀秋鸟，群偷缚夜狸。长卿消病久，清冷慰诗脾。"
"世之咏物者采春花而落秋实余欲矫其失作冬果十咏 其七 柿","宋末元初","方一夔","万株名古寺，近复说东阳。翠树骈赪卵，烧空炯夜光。果堪凉渴朔，叶复草颠张。欲上潼江去，寻思石蜜霜。"
"世之咏物者采春花而落秋实余欲矫其失作冬果十咏 其八 榧","宋末元初","方一夔","有木出蛮乡，生居万仞冈。凌烟图朽质，中水濯青裳。细剥琼肌瑩，香浮雕俎光。尸虫穴何处，食果得奇方。"
"世之咏物者采春花而落秋实余欲矫其失作冬果十咏 其九 藕","宋末元初","方一夔","辛苦学淘河，寻根不仗柯。千虬蟠下土，尺玉浸清波。自笑抽丝乱，从渠凿窍多。谁分冰片片，一醉洗沉疴。"
"世之咏物者采春花而落秋实余欲矫其失作冬果十咏 其十 榴","宋末元初","方一夔","种自涂林得，名随博望来。半因霜虐重，多为雨淫开。粒破冰生骨，房分珠带胎。玉匙飞一饷，为我配金罍。"
"别徐雪冈","宋末元初","方一夔","春晓杏花路，逢梅忆故知。一年离别恨，几度唱酬诗。风雪愁归路，关山隔后期。欲言难即见，临水寄相思。"
"别子声诸友","宋末元初","方一夔","祇有去日数，悠悠岁月除。再三来使语，千万故人书。老况难为别，亲情暂以疏。往来愁道路，吾道竟何如。"
"山居二首 其一","宋末元初","方一夔","幽人在何处，东崦是吾家。小涧石楠树，疏篱木槿花。林深啼蜀鸟，水滑捣胡麻。五字山居偈，长吟老岁华。"
"山居二首 其二","宋末元初","方一夔","柴扉终日掩，一室静无尘。久坐已穿榻，高眠不秃巾。诗肠愁境乐，酒面老年春。自有白云隔，无劳麾俗人。"
"早行临安道中","宋末元初","方一夔","早行高坎市，遗构草新青。败壁蜗留篆，空棺狐读经。落花新旧恨，别酒短长亭。惟有松林下，寒梅尚独醒。"
"灯下书怀二首 其一","宋末元初","方一夔","浮生几半百，况复值秋阑。瘦地年年旱，贫家种种难。儿因废学懒，妻为典衣寒。吾意怜文墨，时时展卷看。"
"灯下书怀二首 其二","宋末元初","方一夔","青云谢足下，流水暗门阑。生计作诗苦，客愁行路难。老惭鞍马晚，穷笑砚蟾寒。岁暮馀松菊，留人仔细看。"
"远游四十韵","宋末元初","方一夔","介士苦拘检，策士妙筹度。侠窟养声誉，宦海高阶爵。纷然殊门户，何能脱缰索。自怜心期远，雅与俗物薄。潜光瑩璆璧，幽芬结蓠药。濯濯出山泉，亭亭横空鹗。挟策误中眉，投耒悲失脚。文围严靷鞅，诗战淬铓锷。梯飙转南溟，铭山荡朔漠。君门虎豹严，天路鬼神恶。高唱不逢和，贵售屡遭却。龙移崖垠崩，鳌掉海湖涸。运流数迁谢，时改异今昨。乃翁安事书，此辈宜疏阔。三年屠蛟虬，无用闲猛斫。百金买砂青，不售虚奇药。日月双飞奔，身世两寂寞。夜雨暗灯火，秋月冷篱落。不甘软弱吞，坐受饥穷缚。万里落半途，全局差一着。逝将故人心，共赴青云约。东游略蓬壶，南望趋衡霍。鼎中珠还返，腰下宝踊跃。朝真玉皇颔，问道金仙诺。青丘启玄命，白虎司秘钥。朱实足我粮，灵液共我酌。眷我上界仙，差胜生民乐。危登望沙界，横溃煎鼎镬。毡毳宅吴楚，戈鋋血川洛。冠缨望豺狼，罗绮逐猱玃。枯根痛芟薙，弱肉生啖嚼。离离尽丘坟，莽莽空城郭。悲来怆长怀，悟去念遐托。相期离尘垢，有便上寥廓。翘迹霄汉隔，动步穷途错。机关暗施张，爪距猛拿攫。盆瓶喧蠛蠓，旦暮算渠略。纷纷自起灭，泛泛无栖泊。云烟渺空山，浪涛赴旧壑。他日欲相知，姓名寄归鹤。"
"闵忠","宋末元初","方一夔","弱冠知名动紫宸，两朝际遇荷恩深。身先赴义人争死，天不成功泪满襟。自郑有谋归华氏，舍湘无地托王琳。鞠躬待死无馀事，不负朝廷不负心。"
"诛奸","宋末元初","方一夔","握兵结眷冕旒前，牢落英雄二十年。虎殿寿觞人痛哭，鹃堂私语众喧传。尔身不恤无埋地，此耻奚容共戴天。不有四明倡清议，至今蛟虎卧山渊。"
"宋震翁以诗见推次韵为谢","宋末元初","方一夔","脩竹猗猗月半间，此生赢得占清閒。磨铅勘易未三绝，吐火烧丹欲九还。骑鹤腰缠空入梦，跨牛髀骨惯行山。秋来閒把诗消遣，敢向骚坛占绝班。"
"杂兴 其一","宋末元初","方一夔","种竹千竿密复疏，菉猗深处着蜗庐。有床自可安周易，无饭谁教典汉书。叠嶂画屏围棐案，飞泉白练落阶除。绝无半点功名望，一任浮云自卷舒。"
"杂兴 其二","宋末元初","方一夔","不露文章世不惊，由来天亦厌虚名。弦歌夫子穷将圣，风雅灵均死独清。其道卷怀何足恨，斯文得与岂无情。长歌独坐沧浪水，休说他年起濯缨。"
"杂兴 其三","宋末元初","方一夔","青山相对总仪刑，人世浮华隔几尘。厚味不知菘韭薄，旧衔那似菊松新。银罂豹血争刘项，翠釜驼峰死虢秦。大抵危机随富贵，不曾粘著退閒人。"
"杂兴 其四","宋末元初","方一夔","霜风猎猎响林坳，独有寒梅渐作包。倒影水涵窥沼树，浅痕月印上窗梢。绿衣低挂酒初熟，乌帽斜攲门屡敲。花得初阳人得复，俱从颜子结穷交。"
"杂兴 其五","宋末元初","方一夔","天地生生不尽仁，惟梅先得一年春。花神铨次初编谱，月老庄严妙写真。索笑暗添风度爽，嚼香清洗肺肝尘。莫嫌删后多题品，自二南来有几人。"
"予家世居富山久矣世有隐德老坡所谓我家韦布三百年惟有阴功不知数盖类是也因作此以记其实且以勉族氏子弟云 其一","宋末元初","方一夔","自有乾坤有此山，嘉名久矣落人间。吐吞云雾景千变，森秀松楠翠四环。肯并贵溪争显达，应同愚谷耐坚顽。山人尽得清吟趣，芳杜香荪不厚颜。"
"予家世居富山久矣世有隐德老坡所谓我家韦布三百年惟有阴功不知数盖类是也因作此以记其实且以勉族氏子弟云 其二","宋末元初","方一夔","家住青溪东复东，林霏岚影暗葱茏。山排闼入蹲苍虎，水抱村流卧玉龙。田画井疆前后陇，冈横乾艮两三重。客来若问诛茅地，落日云飞第一峰。"
"予家世居富山久矣世有隐德老坡所谓我家韦布三百年惟有阴功不知数盖类是也因作此以记其实且以勉族氏子弟云 其三","宋末元初","方一夔","我家韦布久婵嫣，积善工夫远有源。东汉贤良来鼻祖，晚唐文献到闻孙。世增忠厚成风俗，人尚耕桑务本根。剩喜迩来多识字，粗书甲子记新元。"
"静乐先生祠堂","宋末元初","方一夔","五季横流欲障天，先生雅志寄林泉。啸吟独抱济时略，高尚甘为遁世贤。奕叶簪缨他有耀，微时耒耜我相传。何年得见归来鹤，暂假风翰逐老仙。"
"梅","宋末元初","方一夔","玉妃破白入春宫，万紫千红立下风。老树冰霜皴剥后，寒枝烟水有无中。月横山馆笛初起，人立溪桥马欲东。为寄故人无信息，更凭健笔入诗筒。"
"杂兴","宋末元初","方一夔","南枝憔悴北枝荣，转眼浮华迹已陈。昨梦已空巫峡雨，昔游曾记武陵春。浮生一日复一日，世事后人哀后人。两鬓欲霜行脚倦，悠悠无计谢风尘。"
"大卿先生惠药方","宋末元初","方一夔","浅谋不遂少年狂，咄咄催人鬓发苍。深雪寒添诗兴爽，早梅清彻梦魂香。已谙林壑投閒趣，且试神仙却老方。闻说丹炉留近处，赢粮我欲问金堂。"
"田园杂兴","宋末元初","方一夔","半生灯火误牛衣，晚岁才能悟昨非。雨笠半攲将犊去，丝车细捲趁蛾飞。粟生烧地山宜老，草烂新畬水正肥。莫道劳生何日息，迩来是事喜忘机。"
"观物","宋末元初","方一夔","彭殇颜蹠不相齐，秋悴春荣各有时。共种花分红白色，同根木有死生枝。悲欣自是人情异，赋予宁非造物私。却笑庄生未谙此，安排齐物费言辞。"
"木犀花 其一","宋末元初","方一夔","此花习气爱巉岩，不受红尘点碧衫。地把鹫峰移境界，天教蟾窟堕尘凡。瑶林摵摵敲残玉，金屑霏霏贮满函。月影徘徊花影乱，待携双盏与君衔。"
"木犀花 其二","宋末元初","方一夔","招隐谁招到碧岩，自嫌黄绶映青衫。月光童子分根柢，金粟如来混圣凡。胜赏莫辞空百盏，丽酬不记达千函。竦身便脱尘埃去，径上清虚谢辔衔。"
"木犀花 其三","宋末元初","方一夔","秋风吹梦绕千岩，偷看天宫云锦衫。色尚红黄定崔李，花从开谢识荆凡。试教月老排芳谱，更听仙童诵玉函。剩有辟寒金粟树，丁宁栖鸟莫教衔。"
"耜岩连和六首予与汪子新亦各再和二首 其二","宋末元初","方一夔","风韵孤高百尺岩，敝袍争得似荷衫。久知郤氏声名远，自愧宾王骨相凡。閒捣香涎供玉杵，戏题綵帖拂尘函。醉来为问姮娥信，更倩鱼传与雁衔。"
"秋晚杂兴","宋末元初","方一夔","白藕花残暑气收，凭高更欲上层楼。蒹葭淅沥水天晚，禾黍高低风雨秋。鸡瓮豕零更佐使，狗屠狐叫或王侯。世间万事祇如许，莫把閒愁枉白头。"
"以书院课治事留杭十日竟为小吏所阻","宋末元初","方一夔","倦看世态变凉炎，老觉诗书味更严。与世不谐多枘凿，谋生甚拙欠齑盐。抟风肯羡鹍鹏化，署纸偏憎雁鹜钳。从使小儿轻我辈，只今归去问陶潜。"
"过钱塘旧京","宋末元初","方一夔","曾逐东风过曲江，人间俯仰隔兴亡。江头潮涸趋渔浦，山下城空失凤凰。漠漠黄埃昏草棘，悠悠陈迹阅星霜。由来离黍游麋地，不分铃鸣替戾冈。"
"再点陶金户计","宋末元初","方一夔","万里云程阻便风，孤鸿痛定再伤弓。徵求多出儒冠外，飞走难逃世网中。不分事情多倚仗，厌看人面诉贫穷。生平豪气难磨折，时向毫端吐白虹。"
"清明二首 其二","宋末元初","方一夔","一去昭阳入朔台，羁魂流落不归来。葬从胡地留妃骨，死向南方飏后灰。鸦噪莫看耘墓迹，酒香谁把洒陵杯。茫茫草地人稀到，风急棠梨落又开。"
"次韵洪复翁食蕨","宋末元初","方一夔","花叶根茎种种香，谁知山草宿舂粮。筠篮净洗倾银粉，瓦釜狂搜冻蔗浆。爽口如兼三鼎味，疗饥不试五仓方。西山饿死真馀事，安有冥鸿为稻粱。"
"别弟","宋末元初","方一夔","欲去相看手重携，寒波芳草助凄迷。无人传业空多子，有弟持家老得妻。风雨灯前频入梦，诗文酒后共分题。孤飞不羡冥鸿举，只羡南归羽翼低。"
"杂兴十首 其一","宋末元初","方一夔","前程在处暗危机，脱迹红尘入翠微。清水一竿张钓具，白云四壁挂樵衣。马惟画骨空嗟瘦，龙不点睛那解飞。差有陈编相伴住，时将诗句洗前非。"
"杂兴十首 其五","宋末元初","方一夔","紫绶绯裳印佩金，我于数子总无情。傍人门户传书客，投老田园识字氓。世变委怀无逆顺，事机到手即功名。子房收敛英雄迹，谁说神仙在谷城。"
"杂兴十首 其六","宋末元初","方一夔","人境无缘断俗喧，丁宁牢闭两柴门。五更孤枕客怀恶，半世青灯书眼昏。有日空为无日计，醉时还道醒时言。白云久有南山梦，不待他年毕嫁婚。"
"杂兴十首 其七","宋末元初","方一夔","骎骎镜里鬓霜侵，偶占溪东十亩阴。风雨四时无尽藏，松篁终夜有馀音。家藏为米难糊口，日课除诗罕用心。谁说仓曹任窖谷，近来家富屡千金。"
"杂兴十首 其九","宋末元初","方一夔","不仙不释不居官，久狎渔樵作往还。细雨饱眠一黄犊，白云秀拔几青山。浮生往事真成梦，举世谁人最得閒。惆怅伏波粗意气，暮年犹向五溪蛮。"
"杂兴十首 其十","宋末元初","方一夔","生平缪计百无成，衰白如期入镜明。鸟不惊猜无忤物，人多怒骂渐逃名。襟怀落落怜孤影，岁月悠悠过半生。老去自知无处用，只留双眼待升平。"
"春晚即事二首 其一","宋末元初","方一夔","纷泊杨花逐晚风，杜鹃声彻故园东。百千种事孤愁外，四十馀年一笑中。血作公文缘分定，膊成山字坐诗穷。少时怀抱今寥落，惆怅西窗夕照红。"
"春晚即事二首 其二","宋末元初","方一夔","匆匆尘里换时光，春去夤缘底事忙。鸠已居巢晴逐妇，蜂方出穴暖分王。唱耕农起催秧绿，打供僧来趁麦黄。今岁先生贫到骨，时时为米籴官仓。"
"妾薄命","宋末元初","方一夔","薄命佳人玉绝瑕，不随缘分落民家。悲风古冢生青草，落日深宫唱白花。万里思情馀蹋鞠，一生旧恨付琵琶。雄蜂雌蝶难相并，莫向春风怨岁华。"
"杂兴三首 其一","宋末元初","方一夔","自合林泉着散仙，虎蛟在处卧山渊。未秋已拟偿新谷，计月先愁欠子钱。冷眼惯看平地险，薄情谁念死灰然。人生还有相逢处，昨日淮阴召少年。"
"杂兴三首 其二","宋末元初","方一夔","漫向松边倚瘦筇，一生襟抱与谁同。照人不老古今月，送客多情南北风。才尽悬知诗作祟，数奇莫与命争穷。冶金百炼今无几，休向人前说事功。"
"杂兴三首 其三","宋末元初","方一夔","经秋春蕙叹时过，归卧南窗竹一坡。世味甚轻贪欲少，交情稍重怨恩多。羞从绿酒看霜剑，悔把青灯误雨蓑。技痒未能忘习气，新诗写罢更长歌。"
"神仙","宋末元初","方一夔","扰扰争趋陌路尘，好閒平地即蓬瀛。青羊石化紫烟客，白鹤松成老树精。夹岸碧桃春水阔，满山落叶暮云横。神仙不用寻行迹，只向渔樵混姓名。"
"竹","宋末元初","方一夔","当年知己晋参军，画手分传老可文。碎影贴金初得月，寒梢耸翠欲干云。平生自是轻馀子，一日那能无此君。解为南风却炎暑，拟封清渭答殊勋。"
"夜坐二首 其一","宋末元初","方一夔","人间无处避红炉，急扫风轩醉一壶。泉冷月涵沉水璧，荷香雨跳走盘珠。神游曾到清凉境，幽讨如横绿野图。醉发醒松吟骨耸，从人笑绝道诗癯。"
"夜坐二首 其二","宋末元初","方一夔","呼奴薙草火攻蚊，与客高谈到夜深。风辨雌雄分别想，岁占牡牝喜嗔心。尘生渴肺须狂饮，寒耸诗肩更苦吟。秋色满怀人不寐，坐看落月与横参。"
"术者谓予清淡镃基不贫不富而有寿","宋末元初","方一夔","谁甘清淡厌轻肥，命薄那堪不值时。插架简编家四壁，蟠胸梗概鬓千丝。狂图入梦空骑鹤，寿相生芒欲斗龟。莫讶时鱼更多骨，从来万事有参差。"
"看笋","宋末元初","方一夔","丁宁莫采箨龙儿，造物成材各有时。寸碧纵横牛戴角，一斑缠裹豹留皮。长身上水夜深看，直干干云岁晚知。名节为君描画尽，清吟堪继菉猗诗。"
"初秋杂兴三首 其一","宋末元初","方一夔","利欲驱人看罢休，人间岁月不停留。别愁万里沧江水，归梦五更黄叶秋。贮腹谩誇李书簏，烂肠难拟董糟丘。老怀抑塞无人会，徙倚西风百尺楼。"
"初秋杂兴三首 其二","宋末元初","方一夔","守困书帷滞土牛，谁挥尺箠浴寒流。旧人不了新人事，今日那知明日愁。一雁惊飞湘水浦，孤蟾空挂岳阳楼。江南总解单于曲，吹彻残梅故国秋。"
"初秋杂兴三首 其三","宋末元初","方一夔","田怕秋阳老怕贫，谁能肮脏拔风尘。穷年兀坐少生计，末路相逢无故人。自爱漂摇栖倦翼，谁分浩荡慰穷鳞。区区温饱何须较，莫负秋来风月身。"
"有怀洪复翁入郡城纳金课","宋末元初","方一夔","故人东下濯沧浪，见说金沙作斗量。昔想万钱还跨鹤，晚知六博亦亡羊。诗传剑阁烟霞藁，地入桐庐云水乡。潇洒满怀无处着，归程何况接新凉。"
"杂兴三首 其一","宋末元初","方一夔","老去时光渐不禁，那堪风景入秋深。文章何啻建安骨，议论能无元祐心。旧日交游谁可托，中年忧患苦相寻。致身稷契非轻许，末路无成学苦吟。"
"杂兴三首 其二","宋末元初","方一夔","做事英雄竟不成，飞鸿何处避弓矰。杲卿有舌骂阿荦，叔夜无头传广陵。祸福难知随命值，才名太盛取天憎。江流渺渺无回势，独向西风倚瘦藤。"
"杂兴三首 其三","宋末元初","方一夔","穷守空山两鬓蓬，老饕有分过年丰。珠玑推上稻花水，金铁敲残梧叶风。兴寄小窗诗卷里，梦回别墅笛声中。俗缘相逐何时了，一笑人间万虑空。"
"社日思家","宋末元初","方一夔","晓鼓鼕鼕露未收，老翁鸡彘祝瓯篓。家家酒绿枌榆社，处处霜红柿栗秋。笑别比邻包祭肉，醉呼童稚认归牛。一年两度村田乐，不羡人间万户侯。"
"晚秋","宋末元初","方一夔","萧萧两鬓竟苍然，况近重阳风雨天。欲暝江村烟四起，渐寒山馆客孤眠。叶题旧恨在何处，菊折寒香仍去年。为忆故人三叹息，东篱沽酒已无钱。"
"菊","宋末元初","方一夔","矫首春风独后时，冰霜自厉占东篱。悲如屈子凄凉意，清似陶翁平澹诗。寂寞秋香怜向晚，徘徊寒蝶笑生迟。蹇予气味差相似，采采金英尽一卮。"
"杂兴四首 其一","宋末元初","方一夔","我亦山林澹荡人，笼禽饮啄失天真。客求妙墨多辞病，儿欠寒衣屡诉贫。夜雨书檠翻汗竹，秋风野饭配丝莼。文章固是平生志，赢得萧萧两鬓尘。"
"杂兴四首 其二","宋末元初","方一夔","江上千峰缺复遮，疏林点点噪归鸦。短篷细网船回浦，快马青衫客到家。酒味春风生竹叶，笛愁寒月老梅花。丈夫处世便疏豁，莫买虚名斗角蜗。"
"杂兴四首 其三","宋末元初","方一夔","满目风埃落日低，拳支醉颊面山西。平堤树密欲藏寺，古渡舟横不碍溪。渺渺几竿秋水净，哑哑三匝夜乌啼。老来独有诗情在，口占新晴付小溪。"
"杂兴四首 其四","宋末元初","方一夔","又是山村秋暮天，蹉跎身世惜流年。风鸣浅濑高还下，山碍浮云断复连。豪气尚馀孤剑里，眵眸合老短檠边。心期蟠屈凭谁说，尽是巾箱千万编。"
"续遣疟鬼","宋末元初","方一夔","老天难料倏炎凉，水帝游魂未伏藏。子喜朋俦餍口腹，我愁冰炭置肝肠。力持正论明无鬼，醉读离骚祓不祥。惟有五穷推不去，主人改事屏车樯。"
"江村晚望","宋末元初","方一夔","江上孤村日欲斜，秋光淡淡渺天涯。几多田舍隐林薄，三两渔舟出荻花。归路负樵劳息树，乱流浴马怒喷沙。凭谁剪出机中素，图入人间富贵家。"
"春雪","宋末元初","方一夔","薝卜林中忍辱仙，春来戏作散花天。晓山寒劲云迷色，夜帐光生月斗妍。北海无书羝不乳，朝阳有路马难前。从知造物憎贤达，拥絮高吟更自怜。"
"雨霁二首 其一","宋末元初","方一夔","次第寻春不恨迟，春光偏在雨晴时。风林窍暖山飞鸟，潭洞门开惊卧螭。酒冽万家供笑语，土牛千耦乐耘耔。物华又逐年华转，惟有诗人老更衰。"
"雨霁二首 其二","宋末元初","方一夔","谁传春涨没溪毛，又喜朝晴暖土膏。箬裹旋生新接树，花窠重发旧栽桃。扫蜂上彗经营早，通燕归帘结构牢。莫道山中勋业少，等閒善类入钧陶。"
"次韵胡柳塘夏自然春游","宋末元初","方一夔","邂逅相逢玷俊游，共临清泚看横舟。野情潇洒便僧寺，尘事嚣烦远市楼。倚杖有诗追和韵，折花随酒记行筹。归来散步斜阳下，休笑浮云等幻沤。"
"大水","宋末元初","方一夔","长时烟雨弄梅黄，身似枯株守破窗。云气冒山天失昼，水声撼屋浪翻江。田通小涧频障土，船上高原屡徙桩。举世滔滔何日息，笑倾床下古罂缸。"
"杂兴五首 其一","宋末元初","方一夔","由来势退不英雄，谁怨天公苦不公。虫臂鼠肝俱造化，草妖木怪尽神通。百年身世浮沤里，大地山河旷劫中。巧拙贤愚俱莫问，此生元只似虚空。"
"杂兴五首 其二","宋末元初","方一夔","老骨槎牙不入时，可看霜雪点须眉。短披樵褐形如鹤，长把农书手欲龟。饥饱生前皆有定，文章死后竟何禆。凭高欲说无人会，早暮南窗盼绿猗。"
"杂兴五首 其三","宋末元初","方一夔","冷看风涛起怒鹏，自惭无力逐飞腾。林泉襟韵清如水，儒素门墙淡似僧。凉与竹奴分半榻，夜将书奶伴孤灯。人生适意祇如许，玉署金门不用登。"
"杂兴五首 其四","宋末元初","方一夔","六月犹披紫绮裘，酸咸世味不相投。清泉绕屋声声冷，高竹依檐叶叶秋。挥汗读书如有慕，撚髭安字更何求。向无二事消閒日，谁遣先生一段愁。"
"杂兴五首 其五","宋末元初","方一夔","甘死蓬窗笑我痴，兴来况值夜凉时。閒中不觉年华促，归去方知宦路危。酒瓮沉沉倾玉瀣，簟筠细细蹙风漪。月残梦醒诗初就，枯笔长抛网蟢丝。"
"莲花","宋末元初","方一夔","水仙微步碧玻璃，家在湘湖西复西。清欲濯缨长在水，妙曾斲鼻不污泥。已知净社曾参问，合是濂溪善品题。欲采远香无觅处，拿舟惊起两凫鹥。"
"府城别任惠叔表兄","宋末元初","方一夔","乘兴来为两月留，廿年踪迹叹萍浮。衔杯清话灯前雨，对榻羁魂枕上秋。倦矣悲鸣双客鸟，归欤浩荡一渔舟。吟边若值孤飞雁，频寄新诗慰别愁。"
"雪","宋末元初","方一夔","北帝宫中亿万姝，天花散尽满天衢。蓬山宫阙白禽兽，秦地山河银雁凫。寒耸吟肩呵滴砚，春回醉颊宴开炉。梅花半树南枝早，梦绕孤山访老逋。"
"王古樵观予苦疮鄙句遂自赋眉遭二韵各二首因次其韵为戏 其一","宋末元初","方一夔","老去疮残拟炙眉，暂凭酒力引风卮。久疏朋友惭多病，薄买田园费学医。吟罢肩寒生轸粟，坐来形槁似枯梨。浮生自笑多磨障，画癖书痴发旧痍。"
"王古樵观予苦疮鄙句遂自赋眉遭二韵各二首因次其韵为戏 其二","宋末元初","方一夔","吾衰端不为蛾眉，不假霜铅补漏卮。无恙感君频寄语，不龟愧我未逢医。命穷渐退星临木，书误无凭病发梨。康济自身犹未辨，敢将苏息问民痍。"
"王古樵观予苦疮鄙句遂自赋眉遭二韵各二首因次其韵为戏 其三","宋末元初","方一夔","无端痁疥适相遭，空苦无成似嚼螯。瘢疻着身犹刻画，垢腥满爪费爬搔。行吟谩想歌愁绝，坐食空惭饱老饕。偶见新诗还技痒，寒窗细字认牛毛。"
"王古樵观予苦疮鄙句遂自赋眉遭二韵各二首因次其韵为戏 其四","宋末元初","方一夔","命灾况复与穷遭，真似蟛蜞缚两螯。鳞甲棱棱便净浴，发须种种快频搔。瓮头轑酒何妨醉，松下餐肪不厌饕。快写田家剜肉句，夜阑秃尽管城毛。"
"田家 其一","宋末元初","方一夔","近来不复应差科，生计无成奈老何。漆种十年虽恨晚，牛生百犊未嫌多。春耕着我扶犁手，社饮还渠击壤歌。闻道溪头新长水，偷閒试着旧渔蓑。"
"田家 其二","宋末元初","方一夔","数间茅屋占林塘，二顷田园幸未荒。蒿叶正长蚕卧起，莺声渐老麦青黄。壁间龙骨流泉活，筐载豚蹄白酒香。春事年年閒过去，欲将拥肿问庚桑。"
"秋晚杂兴","宋末元初","方一夔","暂凭高处豁双明，独上谯楼倚晚晴。烟岫齐纨千万叠，落梅羌管两三声。秋风世路客凄楚，流水年光独老成。吟兴未如归兴切，萧萧落叶满山城。"
"题洪复翁诗卷后二首 其一","宋末元初","方一夔","袖中光燄照崖垠，诗律雄浑远有源。近藁自成新句法，束书不叛旧游门。折芳梅下人双屦，话别沙头酒一樽。健笔世间谁措手，老夫先拟举降幡。"
"题洪复翁诗卷后二首 其二","宋末元初","方一夔","诗里人传大小贤，自怜同业不同年。白云孺子诗千首，黄石老人书一编。冷眼危途风竹乱，知心旧事雪松坚。别愁去作星桥梦，长傍河西牛斗边。"
"春晚杂兴四首 其二","宋末元初","方一夔","懒向风轩扫落花，暮年情态惜韶华。春盘脆响供雷笋，夜焙芳藓摘露芽。蚕老住眠催作茧，燕来新乳贺成家。狂游无复少年梦，聊遣清吟送日斜。"
"春晚杂兴四首 其四","宋末元初","方一夔","欲逐芳菲寄病身，莺花不管老年人。幽寻但见肥牛地，胜赏难追骏马尘。薄酒似饧聊取醉，青梅如豆正尝新。清欢未足还休去，日落汀洲又暮春。"
"挽尚书先生","宋末元初","方一夔","前代衣冠第一人，老来鸣道振遗音。勋庸臣子平生志，书易圣贤千古心。士愿执经来鹿洞，客求挟册售鸡林。飞仙虽去斯文在，山阁神光照斗参。"
"食菜","宋末元初","方一夔","日食何曾费万钱，畦丁辛苦斸风烟。墙阴吠狗硬如铁，山下蹲鸱大似拳。忍弃毛锥飞食肉，空怜匿服卧餐毡。茶瓯气味堪相配，更汲源头活水煎。"
"梅后久雨","宋末元初","方一夔","自入梅天气力微，不堪暑湿互蒸炊。鬓边衰白三千丈，雨后昏黄十二时。积润图书供火焙，新裁罗褐覆香匜。小占定有朝晴喜，忽听黄莺语柳枝。"
"田家杂兴三首 其三","宋末元初","方一夔","不嫌饭豆与蒸藜，饱脱衣衫挂竹篱。问酒亭前旗影市，系船屋角藕花陂。踏车挂壁閒龙骨，生药当庭蔓兔丝。我自耦耕非避世，姓名休使外人知。"
"避暑夜坐 其一","宋末元初","方一夔","一跌风波困败鳞，年来是事不如人。醉吹羌管惊栖鸟，閒倚胡床阁病身。安得旃檀除热恼，自将纨扇障风尘。新凉渐近渺云水，分席鸥群占白蘋。"
"避暑夜坐 其二","宋末元初","方一夔","北窗幽绝梦初圆，一叶秋声醒客眠。雌霓半空收暮雨，杜鹃六月熟高田。稻陂别注鱼池水，石洞分承茗鼎泉。聊借旧书栖旧隐，夜凉新入短檠边。"
"游南山天宁寺","宋末元初","方一夔","客里尘騑未着鞭，短篷送我访幽禅。横空云冒临江寺，夹岸山随下濑船。谩借一觞追胜概，暂分半日洗尘缘。城头梅角声孤起，掉首空归又晚天。"
"送客出城","宋末元初","方一夔","逐逐区中未了缘，此生飘泊是年年。片时枕上思归梦，万里江头送别船。寒角吹残低戍火，暮鸦冲断远村烟。我行在处成诗话，点化尘凡即是仙。"
"过耜岩先师墓","宋末元初","方一夔","取数多时物所嫌，有才无命恨难全。纵横虽扫三千字，富贵才终五十年。幸有菟裘栖旧隐，愧无鸡絮酹新阡。茫茫大块谁能料，狐老成精鼠化仙。"
"即事","宋末元初","方一夔","纷纷宠辱几时休，朝上青云暮作囚。能可将军宿亭下，不堪廷尉望山头。浮云过眼难抟控，世事冥心任去留。涅亦不缁磨不磷，至今遗教首轲邱。"
"送人赴学官二首 其一","宋末元初","方一夔","生平讲贯为知几，世好从渠与我违。天下无如书益智，人生惟有仕当归。青灯夜雨虫鱼注，碧水西风鲈鲙肥。莫道尺前难寸退，古来富贵触危机。"
"送人赴学官二首 其二","宋末元初","方一夔","清时岩穴下弓旌，儒馆翘才尽至公。诗记行程囊古锦，剑装新饰?花骢。莫因贵宦负远志，当为饥民念鞠躬。欲问故人在何处，旧山桂树正丛丛。"
"初夏杂兴四首 其三","宋末元初","方一夔","作计吟诗逐故贫，欺人鬼子转情亲。案头日饮三升墨，铛底时空五合陈。烧麦旋教供野饭，贯杨准拟买溪鳞。苏君端为无田出，近日田多更累人。"
"初夏杂兴四首 其四","宋末元初","方一夔","雨打梅头麦半枯，出门步步困泥涂。世情何但恶溪恶，野性聊同愚谷愚。儿可读书供日课，妇如有酒待时须。兴来方试吟诗笔，西舍催钱吏索租。"
"重午二首 其一","宋末元初","方一夔","画鹢鸣鼍水满湖，千年遗恨渺平芜。累臣水底沉鱼冢，玉女钗头缀虎符。双鬓点斑羞绿艾，一樽凝碧怯香蒲。楚乡旧俗生悽怆，愧杀人间懦丈夫。"
"重午二首 其二","宋末元初","方一夔","苦疮战马倦风沙，伏枥无心万里赊。老去手风从妇展，愁来背痒倩儿爬。人情反覆好生羽，世味差殊嗜食痂。一卷方书初读罢，小窗惊怪日西斜。"
"观物","宋末元初","方一夔","静中群动互飞奔，扰扰谁能脱世尘。蝇虎案头新得隽，螳螂枝上忽忘身。平生攻苦味无味，举世争雄人食人。安得洗心无一物，碧波鸥鸟自相亲。"
"仁甫次弟余韵","宋末元初","方一夔","造物儿戏多猜嫌，百年丑好两能全。眠牛才封一抔土，鹤归已怪三千年。乐天永叹北邙冢，后山恸哭南阳阡。从来贤达总如此，谁能羽化随飞仙。"
"秋兴二首 其一","宋末元初","方一夔","水花风叶乱萧萧，凉入秋衣怯寂寥。桑落寒香初出市，蓼花新涨欲平桥。半篷烟雨渔家傲，匹马关山客路遥。拍手西风无一事，未妨横笛向耕樵。"
"秋兴二首 其二","宋末元初","方一夔","不堪老病缚閒身，面目峥嵘岁月新。半世略无如意事，五年惯作在家贫。悠悠怀抱希知我，诩诩交游喜负人。俯仰世情都勘破，西风独立岸纶巾。"
"夜坐","宋末元初","方一夔","全家久住白云窝，贪看疏梅夜景多。帘角花阴和月捲，墨池水冻带冰磨。寒欺驼褐吟肩耸，暖入鹅黄醉面酡。笑挹暗香人不寐，不辞百匝绕前坡。"
"次韵徐子声采桑","宋末元初","方一夔","唤起飞来说晓晴，先生无处问归津。转头岁月如流水，满眼交游少故人。槲叶老樵担玉束，菜花飞蝶护香尘。隔溪绿暗歌声杳，点点青山入梦频。"
"送春","宋末元初","方一夔","春从此去不踌躇，渺渺寒波接碧芜。想逐风帆归阆苑，又传云驭赴遮须。此生岁月随泡影，末路功名等雉卢。归向西窗听幽弄，一樽浊酒对提壶。"
"忆复翁","宋末元初","方一夔","垂杨渡口小舟横，我涉清溪君独行。未许马群空冀北，自怜墨派过彭城。鳞鸿乏便书难到，蝴蝶无情梦不成。可是孤吟清绝处，高山谁识断肠声。"
"杂兴","宋末元初","方一夔","溪上寒窗面绿漪，孤踪漂泊渺天涯。愁听火令抛长檠，醉折花筹记小诗。莺语难寻春去处，乡心偏等梦回时。文章满腹知何用，落得奔波两鬓丝。"
"重午","宋末元初","方一夔","楚乡节物又今朝，老大催人不肯饶。岁久菖花初见面，病多艾叶已盈腰。浪涛何处寻沉魄，菰黍无心逐画桡。莫到独醒空过了，旗亭风急又相招。"
"次韵稼隐上徐云岫喜复贡举","宋末元初","方一夔","天阙谁推破旱雷，蚁封鼠壤一时开。云飞远岫无心出，春逐行人有脚来。桂窟旧游空雨露，棘闱前度没蒿莱。短衣傥逐前麾去，解向淮头破贼回。"
"沃祥卿次前韵见寄和以答之","宋末元初","方一夔","羡君古洗刻云雷，苞裹珍奇秘不开。亭枕寒流随浪动，楼横空翠约云来。吟笺题满投囊贺，寿斝光浮戏綵莱。欲洗炎埃无处所，玉梅泉下日千回。"
"次韵通甫喜复贡举","宋末元初","方一夔","当年涂抹笑东施，群动儇儇各自飞。不分前程移岸谷，至今遗恨满庭闱。文章老去攻诗律，富贵年来发祸机。世上英雄君与操，谁甘终老故山归。"
"秋兴","宋末元初","方一夔","笑呼筇竹过溪东，摵摵秋声到井桐。落日远山疑有雨，孤村古树欲攒空。贪嘶马饱衔花草，趁食鱼肥堕水虫。归对书檠人不寐，乡愁怕入梦魂中。"
"木犀 其三","宋末元初","方一夔","绿衣年少正风流，手折高枝喜气浮。三树独标仙窟种，四花分占玉壶秋。浓薰药杵长舂捣，清逼诗肝巧斲锼。世上红儿那可比，试将此句问罗虬。"
"景德观陈道士圃多菊觅其种栽并寄以诗","宋末元初","方一夔","爱药仙人醉不归，秋光次第入玄都。蝶随露蘤移花垡，风逼寒香落酒壶。老去君方空结习，兴来我欲斸荒芜。和篇应与花俱到，换得骊龙百斛珠。"
"次韵雪冈徐景星二首 其一","宋末元初","方一夔","阿咸秀出竹林边，千古风流有此贤。独向诗盟参古律，不随世态异憎怜。夜光照耀需他日，汗血奔腾出少年。乞我飞霞与青玉，夜深环佩韵璆然。"
"次韵雪冈徐景星二首 其二","宋末元初","方一夔","穷腹便便诧老边，敢将文字压前贤。愁怀不作功名想，衰鬓从教儿女怜。客路知心惟有月，书灯话旧更何年。欲投名字来吟社，已湿寒灰不复然。"
"今岁吾乡颇稔而收成值雨夜坐有怀二首 其一","宋末元初","方一夔","千步平场筑杵齐，西风墟落转凄迷。要教岁计收霜稻，不分时长弄雨粞。曩祝污邪酬愿望，近居畏垒费推挤。先生莫恋无钱饭，定把长镵理旧畦。"
"今岁吾乡颇稔而收成值雨夜坐有怀二首 其二","宋末元初","方一夔","萧萧疏雨未调霜，空向寒阶滴夜长。风激木围如撼枕，虫号土穴欲扶床。蚁倾清浊香浮瓮，蟹劈尖圆黄戴筐。独背残灯眠未稳，梦寻归路到枌乡。"
"次韵陈道士和徐星韵见寄 其一","宋末元初","方一夔","寄迹琳宫绛阙边，聚星家世楚先贤。但留法界寸田在，不要穷途众目怜。谈客由来无负郭，诗盟此去定忘年。吾衰有分非君独，休羡千金有计然。"
"次韵陈道士和徐星韵见寄 其二","宋末元初","方一夔","不将书剑奋穷边，药裹君臣酒圣贤。笑我文章全乏用，从渠心目两相怜。参同颠倒长生诀，大衍推寻过去年。莫把诗狂压师服，兴来还解赋超然。"
"次韵沃祥卿见谢 其一","宋末元初","方一夔","屡缘倦翼发虚弹，抛掷明珠不惮难。但见云烟归笔下，不知风雨做秋阑。枌乡人在依馀热，桑落春浓压早寒。时鼓梅花无谱曲，坐中惊倒董庭兰。"
"次韵沃祥卿见谢 其二","宋末元初","方一夔","有道论心知己少，世情开口向人难。滴愁细雨惊秋暮，照睡青灯伴夜阑。文席知君容孔暖，孤吟愧我胜郊寒。浮花浪蕊何须数，岁晚归来看石兰。"
"游碧沼寺","宋末元初","方一夔","古寺萧萧昼闭房，我来无处觅春阳。门前绿静江湖汛，松下清阴暑月凉。空寄郭公留旧隐，愁听望帝断离肠。借君拍板都无用，看尽伶优老戏场。"
"接花","宋末元初","方一夔","枝头信手夺春工，要借并州一割功。瓜柳皮粘混金碧，梅桃根换变铅红。笑谈自分求孙叔，形似应难想孟公。却怪后皇同种橘，过淮便隔马牛风。"
"清明游塔山","宋末元初","方一夔","海山鳌骨白如银，况是青山溟涬君。不见黄泉沽纪酿，但惊红雨落刘坟。百年尘土锁连骨，一幅功名碑刻文。欲返断魂呼不醒，归涂宾从醉纷纷。"
"清明后一日","宋末元初","方一夔","老年光景转风轮，惆怅清明又一春。飞燕双双新旧恨，长亭五五往来人。揩磨病眼朱成碧，补接新花假像真。要觅西江千斛水，拂衣径去洗缁尘。"
"游苦竹徐坟值雨","宋末元初","方一夔","数声呼我竹溪鹴，烟雨苍茫苦竹冈。半径暮山浮翠滑，一渠春水落红香。无人羞乞墦间肉，有酒空浇地下郎。万化尽时终闭骨，醉来谁复算彭殇。"
"次韵通甫至日","宋末元初","方一夔","先生熨眼洗浮埃，共看梅边节物来。破闷好诗胜搔背，浇寒新酒似淋灰。宾主风裁推滕阁，弟子声名咏有台。怜我岁华相逐老，应将暖律发枯荄。"
"别通甫","宋末元初","方一夔","归途渺渺迫年华，回马如飞不用挝。遥指荒村沽竹叶，独行残月看梅花。不嫌问路征夫冷，颇讶迎门稚子哗。为报江边羁客道，投林莫作后栖鸦。"
"春归杂兴三首 其一","宋末元初","方一夔","白首青灯滞一乡，不将迟暮照韶光。经风魏紫埋倾国，破晓离黄殒折杨。老去功名随梦断，别来云水隔天长。此生聚散何时了，定计归锄五亩荒。"
"春归杂兴三首 其二","宋末元初","方一夔","双丸不肯驻颓光，宇宙悠悠万物长。寂寞饯春风雨里，笑歌赌命绮罗乡。破衾自卧三椽月，枯砚犹耕万卷庄。未脱书生穷口债，向人时复说文章。"
"春归杂兴三首 其三","宋末元初","方一夔","东皇歌阕祖青宫，借我?旗并送穷。茧栗润含萌竹露，枪旗香过焙茶风。花残来岁须重发，日却何时定再中。惆怅浮踪底处所，梦随飞絮故园东。"
"贺山房先生得孙","宋末元初","方一夔","晚节归来绿野堂，传家衣钵付诸郎。喜存千载古罍洗，初听九苞雏凤凰。春蚤桐枝新濯秀，日长棣萼剩流芳。公家好事联翩在，首寄诗篇写弄璋。"
"次韵沃梅泉见寄咏稼隐相过之乐并督作诗 其一","宋末元初","方一夔","星聚何曾奏少微，浮萍桂海偶相随。掺袪东阁吟梅处，眵目寒窗点易时。自叹两翁馀口业，悬知千载有心期。啼猿唳鹤初无事，怕有行人怪说诗。"
"次韵沃梅泉见寄咏稼隐相过之乐并督作诗 其二","宋末元初","方一夔","梅压沧浪密复疏，临流几度濯緌絇。侯封富贵归千首，身计行装挂一壶。文饮暂教吾辈共，骚坛谁道我军孤。汾亭洗尽筝琵耳，重理丝桐縆老梧。"
"次对稼隐病后见寄","宋末元初","方一夔","自怜数米续晨炊，饥火空时万想虚。富贵由来如梦鹿，江湖是处可羹鱼。风轮岁月催人老，水镜襟怀与世殊。书信柴胡俱不到，空惭多病马相如。"
"苦热五首 其一","宋末元初","方一夔","夏来樊圃隔阴晴，谁与天工管不平。一窟蛟龙时作怪，千年草木偶成精。政疑沙界熬焦釜，未倒银河洗太清。谁是苍生霖雨手，普将禹甸酿西成。"
"苦热五首 其二","宋末元初","方一夔","绛节彤幢禦火精，世间那是水晶城。醉横蕲竹愁重醒，睡落齐纨惜屡惊。家口飞蚊儿女语，乡心过雁弟兄情。更阑谁撼千章木，误作连床夜雨声。"
"苦热五首 其三","宋末元初","方一夔","午醉醒来濯碧泉，水亭况是晚凉天。横眠莲叶半晞发，静对杨枝双袒肩。蹇蝘声乾林更静，碧梧阴转月初圆。茶瓯更试纤纤手，不仗清风送玉川。"
"苦热五首 其四","宋末元初","方一夔","六龙无计驻双丸，壮志摧颓似倒澜。万里不成游客梦，半生祇办腐儒餐。谁怜打草衰麻答，不羡画松杨契丹。世上纷纷誇秃发，到头那肯着南冠。"
"桂花","宋末元初","方一夔","服食生平屑辟邪，死埋金粟或金沙。忽惊秋骨开成雪，谁遣香魂化作花。云外孤芳吟舞鹫，月中半影匿妖蟆。先生幽佩乘风去，独向仙堂看织纱。"
"夜坐月下","宋末元初","方一夔","残云点点四飞扬，万里离人共此光。谁铸水银悬绛阙，独留姹女捣玄霜。窟中蟾兔双灰劫，影底山河几战场。欲驻颓晖无意计，何人楼角韵伊凉。"
"读赤壁赋","宋末元初","方一夔","万舸浮江互荡磨，一番蛟鳄战盘涡。中天日月悲分影，对局英雄付逝波。形胜空传二赤壁，文章谁肯百东坡。荆州风景今何似，秋夜时闻窈窕歌。"
"晚眺二首 其二","宋末元初","方一夔","隔江斗入白云村，分我閒云伴绮园。月鹊自惊翻舞影，露虫相吊洗啼痕。穷通蜍玉横书案，得失枭卢转采盆。可惜床头枕客道，萧萧奔马醒吟魂。"
"次韵王蒙泉见寄并和鄙作","宋末元初","方一夔","夜雨连床忆旧时，鳞鸿难寄故人诗。怜君不察抱心久，写我何如问信迟。两地云萍无定迹，一庭风月不分岐。寸衣换得天吴锦，岂是骚盟一字师。"
"菊花","宋末元初","方一夔","不入萎红烂紫场，萧然清苦凛风霜。客中衰鬓随秋老，篱下寒枝似旧香。千载有陶期汗漫，几人后屈话凄凉。每愁摇落知谁在，只有黄花守死黄。"
"寄何稼隐","宋末元初","方一夔","忆昔相逢霜露寒，再三与我返乡关。溪行散乱飞蓬鬓，旅泊凄凉落日颜。活计独传鸿宝苑，清游重上鹿门山。崇朝触石需滂沛，笑我閒云苦未閒。"
"偶作","宋末元初","方一夔","结缘无成谩学书，倦飞犹自拣庭梧。不离文字添衰鬓，已外声名谢壮图。伯略莫教累恩泽，儒诗何事污裙襦。从今便觉高抬眼，不要奄奄学志蝓。"
"次韵沃梅泉见寄并见和鄙韵 其一","宋末元初","方一夔","谩道萍踪日夜浮，自惭迟钝恋菟裘。圣传杯里兰亭帖，婢熟山中笠泽秋。有信付将来去燕，无心寄与没浮鸥。去年曾记梅花下，细雨离魂阻胜游。"
"次韵沃梅泉见寄并见和鄙韵 其二","宋末元初","方一夔","散仙自在步如飞，络脑黄金不受羁。篱菊清香须把酒，京尘红涨不缁衣。倚楼看剑浮名逼，闭户寻诗过客稀。水击枪榆俱有得，不妨着我子陵矶。"
"至日","宋末元初","方一夔","九地穷阴迸稚阳，万家起早拜迎长。梅将暖信迎青帝，橘子真心服后皇。耳药肯涂银盒雪，牙硝自踏板桥霜。诗情只会如工部，至日年年客异乡。"
"和府尹虚谷先生和徐子英韵并寄徐子英 其一","宋末元初","方一夔","千峰苍翠拥城楼，着我宗英七里洲。昔日松楸相伴住，暮年湖海未归休。咏诗遥认穷司马，骑竹争迎旧细侯。莫为梅花长挽却，好将绳削订由求。"
"兵革后初出邑郭","宋末元初","方一夔","无数青山对坐衙，读书林下静无哗。如今风景那须说，坊郭无民吏数家。"
"红梅","宋末元初","方一夔","霜月娟娟午夜寒，酒酣来此凭阑干。满枝艳色惊愁眼，宣主当年唾未乾。"
"世言有问脩短之数于希夷者曰好来好去因观落叶有感前语","宋末元初","方一夔","芳菲桃李雨新肥，绯绿园林露已凄。自道好来还好去，到头总是涴尘泥。"
"震泽市","宋末元初","方一夔","石峰叠叠小桥西，昔日人家桃李蹊。无限欢娱俱寂寞，珠玑锋镝逐春犁。"
"夜坐评史 史记","宋末元初","方一夔","迁史驰驱纵复横，不烦绳削自天成。后来纵欲修良史，法度森严敢变更。"
"夜坐评史 西汉书","宋末元初","方一夔","班固师迁亦步趋，末容后进造庭隅。半生描摸龙门像，虽乏精神貌却腴。"
"夜坐评史 东汉书","宋末元初","方一夔","羡渠二子着先鞭，未把文章许范传。远出孟坚畦径下，谩誇笔势舞翩翩。"
"夜坐评史 顺宗实录","宋末元初","方一夔","韩老文章不减迁，中山一传更增妍。如何实录二三卷，气薾言卑不类前。"
"夜坐评史 五代史","宋末元初","方一夔","自许精严独有欧，庸奴班马法春秋。文章虽到精神露，殆与二书争一筹。"
"客有善谈谑者曰鳅鲇鱼龟皆水族也一日聚议谒河伯求职事鳅先去河伯授以右相鲇鱼次之授以左相龟行迟欲以翰林处之龟不愿曰好官二子俱做但愿河伯注长寿看二子做到何处其言虽谑可为发一笑也谩记其事","宋末元初","方一夔","佣耕陈胜假为鬼，烂斧王乔诈得仙。若见渊明为我道，并从金母乞长年。"
"富贵","宋末元初","方一夔","怀清台废娇娥怨，醉白堂空过客愁。若向此时回首看，生平富贵一齐休。"
"读刘阮事用元微之韵","宋末元初","方一夔","层层楼阁锁娇鬟，要伴朝云出远山。紫府神仙行世上，深宫妃媵落人间。"
"商妇","宋末元初","方一夔","扬子江头水几篙，匆匆思梦越波涛。征人无信西风起，落叶满庭虫夜号。"
"戍妇","宋末元初","方一夔","去岁辞家戍陇西，玉关消息渺天涯。深秋别恨向谁诉，挂壁空靴生网丝。"
"夜读刘梦得别夔州官吏诗遂赋一绝","宋末元初","方一夔","死称柳水柳侯庙，老守扬州扬子津。莫计当时同党籍，一般诗句一般人。"
"诸生多以船夫入监房","宋末元初","方一夔","水程何日到瓜州，谩说儒家冠九流。已与官船充水手，更从廷尉望山头。"
"元日","宋末元初","方一夔","鬼物从来著论无，题门安用换桃符。呼儿记日开书读，为说濂溪太极图。"
"春行口占","宋末元初","方一夔","杨柳青摇穷裤带，樱桃红滴守宫砂。春风不解留诗鬓，只解年年媚物华。"
"甄夫人杨贵妃","宋末元初","方一夔","少台赐妲怜玄发，马驿诛褒死曲眉。自古文章多触罪，我当并按北征诗。"
"张丽华","宋末元初","方一夔","玉树歌残月上弓，谁将白刃斩春风。妄言若不惩高叟，断案如何服太公。"
"寒食上冢","宋末元初","方一夔","我是卿家老寡妻，哭卿墓下草凄凄。纸钱乱挂浇残酒，人去黄昏鸦正啼。"
"九日酒罢独坐有怀","宋末元初","方一夔","篱边初未见黄花，满眼青山故国赊。午醉醒来人正远，悠悠落日独思家。"
"梅花五绝 其一","宋末元初","方一夔","不识梅花不识诗，空将色相较铢锱。美人立尽黄昏月，细看枝枯叶脱时。"
"梅花五绝 其二","宋末元初","方一夔","一日微阳积一分，看看积得一阳成。夜来迸出梅花里，天地初心只是生。"
"梅花五绝 其三","宋末元初","方一夔","罗浮仙子月中归，三叠谁歌绝妙辞。便是梅花难着笔，老逋只有七分诗。"
"梅花五绝 其四","宋末元初","方一夔","风味酸寒冰齿牙，谁知烟雨送诗家。删前不是无题品，未有文章说到花。"
"梅花五绝 其五","宋末元初","方一夔","白鹤峰头着缟衣，醉骑鹤去几时归。蛮诗数首传谁相，写出杭州玉雪妃。"
"插柳","宋末元初","方一夔","曾记来时割伏雌，相思头绪乱如丝。自怜春尽腰肢瘦，更向庭前插柳枝。"
"秋花十咏 其一 莲花","宋末元初","方一夔","十里红裙间绿衣，西风吹乱碧参差。佳人日暮秋裳薄，怕有天霜磬折时。"
"秋花十咏 其二 桂花","宋末元初","方一夔","仙府分根饱月光，百车金粟撒瑶房。夜来东壁西风劲，三万牙签字字香。"
"秋花十咏 其三 旋覆花","宋末元初","方一夔","一串金铺簇碧丛，野田高下状童童。凭君洗我读书眼，收入公门药笼中。"
"秋花十咏 其四 蓼花","宋末元初","方一夔","似是根株食辣虫，知君苦梗老霜风。功名莫道全无意，火气腾腾浮面红。"
"秋花十咏 其五 蘋花","宋末元初","方一夔","风急从衡木叶飞，寒花摇曳水中低。褰裳不采空归去，谁识江南季女饥。"
"秋花十咏 其六 兰花","宋末元初","方一夔","步马西风冠切云，欲从九畹问秋芬。自原未死香都变，老尽山人况识君。"
"秋花十咏 其七 菊花","宋末元初","方一夔","篱下花逢少酒钱，何如潭上酌芳泉。颓龄此去凭料理，四百添书甲子年。"
"秋花十咏 其八 牵牛花","宋末元初","方一夔","河鼓无灵帝遣来，野篱竹屋手亲栽。仙姑咳唾随风去，染作琉璃八角杯。"
"秋花十咏 其九 芙蓉花","宋末元初","方一夔","露冷霜清日已凄，淡妆素服满前溪。涉江一段荒凉意，弱国孤臣寒士妻。"
"秋花十咏 其十 芦花","宋末元初","方一夔","寒芦飒飒响风沙，直待秋来雁作家。夜擘饥翎搏未起，一汀撩乱雪飞花。"
"寄洪复翁","宋末元初","方一夔","月色横窗涌烂银，空房独卧悄无邻。五更记梦浑无数，半是还家半故人。"
"征人怨 其一","宋末元初","方一夔","辞家泊水几番秋，流浪天南海角头。此去千鹅三万里，凭君马上寄离愁。"
"征人怨 其二","宋末元初","方一夔","前年赴急合梁山，一岁征行一岁还。待到故乡能几月，明朝又出雁门关。"
"续梅花七绝 其一","宋末元初","方一夔","松下相逢雪雨乖，人生何必泥形骸。竹篱一醉休惆怅，只么神交自是佳。"
"续梅花七绝 其二","宋末元初","方一夔","褪粉残妆对镜慵，楚踪秦迹恨匆匆。芳心不被春风折，谁揉香肌满籍红。"
"续梅花七绝 其三","宋末元初","方一夔","欲洗年年堕谪心，仙人空返白云岑。飞花欲落频回首，老去风情尚不禁。"
"续梅花七绝 其四","宋末元初","方一夔","寂寞幽香圣得知，醉来树下酹冰肌。更须呼我碧花唾，听唱新翻一剪词。"
"续梅花七绝 其五","宋末元初","方一夔","只在溪桥野屋边，霜饕雪虐不能干。可人风韵元萧散，莫道花仙骨相寒。"
"续梅花七绝 其六","宋末元初","方一夔","约束寒梅作主张，此花解事助凄凉。暗香月下熏诗骨，怪见吟来句句香。"
"续梅花七绝 其七","宋末元初","方一夔","屐痕印雪不粘尘，去采南枝茧栗春。待得杏桃蹊树下，我家风味已生仁。"
"别梅二首 其一","宋末元初","方一夔","葛仙溪上一株梅，我到家时花正开。后夜月明风露冷，横枝休遣上窗来。"
"别梅二首 其二","宋末元初","方一夔","风韵清高不受尘，冰为肌骨玉为神。一生谩记吴姬面，不是人间婉媚人。"
"咏芭蕉","宋末元初","方一夔","剥尽皮毛见本真，此中无古亦无今。等闲窗外东风软，露出先天一片心。"
"谒融堂墓","宋末元初","方一夔","安车束帛此招贤，梦冷冬窝又百年。已自无人守坟墓，空令过客问山川。时方大用文公学，士亦深排陆子禅。回首蜀天清不尽，临风三酹一萧然。"
"烧香寺","宋末元初","甘泳","暑热不可度，须此日暮凉。况尔得佳友，共约栖禅房。行吟发幽兴，空阔入水乡。萧散意自适，轻风动衣裳。谁欤远有望，烟影生冥茫。已复入古寺，树色交青苍。虚廊绝蚊蛾，可近灯烛光。莲花生清池，静坐乃闻香。尊卑就次序，肴核罗杯觞。嗟此坐中人，声名托文章。云霄纵高步，山林倏潜藏。况遇知己饮，豁达倾肺肠。抚掌发一笑，神思惊轩昂。酣歌兴未已，下趁青苔荒。仰视天无尘，素月升东墙。百年亦如寄，万事何其长。慎勿忘今夕，嘉话连僧房。"
"沙苑箭","宋末元初","刘辰翁","道人不在无人茶，空房惟有菖蒲花。偶留壁上一枝箭，熟视恍惚令人嗟。箭头年月去如电，吹向空中再相见。亦知近事不偶然，汝亦当时负吾箭。神仙一剑在吾手，万事空惊一搔首。马嵬重过雨淋铃，异日临邛是君否。"
"月下","宋末元初","刘辰翁","月色为酒吾为壶，仰天吸尽欲更沽。世界如入流离珠，东南大半江海湖。微风白浪如摇须，子从我也有意无。跳身作势与泪俱，尝试入此观何如。惜哉畏死非吾徒，呕出还尔桑田枯。仙人嗔我涴六铢，醉中无力能分疏。汝自失脚如逃逋，弹指咄咄汝负吾。"
"题墨竹长卷与汪遂良","宋末元初","刘辰翁","摩诃池上龙千年，化为匹练横曳烟。拔石数茎冲苍天，我见其面何必全。"
"留京","宋末元初","刘辰翁","远梦孤难到，凭高烟景微。重留山仆怨，数别里人稀。病用寒衣尽，书无定日归。十年行役事，俯首辄歔欷。"
"挽刘明国","宋末元初","刘辰翁","浮邱成一梦，如此哭斯人。宇宙真如醉，风霆若有神。涅槃空万劫，悬解总微尘。有子承千载，堂堂麟笔新。"
"钱秀才要社日呈汉宰诗书以予之钱以长句为谢饶秀才又用社日韵作诗见投因用韵并答二君","宋末元初","刘辰翁","知津积雨坡云尔，故并涪翁快阁晴。投赠更欣佳士识，眵昏宁待好山明。浩然放逐缘多病，东野穷愁坐不平。万岁千秋有何得，一杯断勿换浮名。"
"馀兴","宋末元初","刘辰翁","江国迟归二十年，十年两系峡江船。身如梅子半晴雨，路入柳花相后先。堠短堠长春系马，江南江北夜闻鹃。人生老大空无用，寄语群儿早着鞭。"
"重阳","宋末元初","刘辰翁","风流九日胜前期，谁把茱萸压桂枝。天地尽从骚国老，风烟何似蒋陵时。故人四海知谁健，白发黄花总奈吹。满座衣冠陈迹远，明年复忆去年诗。"
"寿段知事","宋末元初","刘辰翁","晓立斓斑拜二亲，拥门贺客半诗人。月三十斛菊花水，秋八千年椿树春。每有传闻须说项，明当召入定留恂。南来北去多陈迹，惟有声名日日新。"
"寿城山六十五","宋末元初","刘辰翁","留得八千唐刺史，看成百亿宰官身。不争一月大小闰，犹是两朝耆俊人。今岁两翻初度日，明年三十六宫春。近来化得乡君子，为报麻姑不更尘。"
"寿周耐轩府尹","宋末元初","刘辰翁","去日江南梅未花，归来芳草涨天涯。驰驱斥堠八千里，梦寐青原十万家。白叟倚门清燕寝，黄童骑马学胡笳。八陵尽是燕京路，想为孤楸讯暮鸦。"
"寿王按察","宋末元初","刘辰翁","试手东南第一杯，江南知己是寒梅。山中四老衣冠起，野外诸生俎豆开。天运又从今日始，江空如见古翁来。清平笑语皆文物，早起书云认鲁台。"
"梅","宋末元初","刘辰翁","花前速到速到，月下一杯一杯。好语被人道尽，簪花步月归来。"
"许练师携手求题","宋末元初","刘辰翁","养就金童姹女精，松风萝月寄閒情。广寒桂树商飙起，咫尺浮黎白玉京。"
"寿王太守 其一","宋末元初","刘辰翁","鳞鳞鸳瓦试新霜，斗帐寒轻夜漏长。天上玉麟来瑞世，梦馀奎壁灿星光。"
"寿王太守 其二","宋末元初","刘辰翁","韵华瑞籥应黄钟，六叶阶蓂舞舜风。袖有西山童子药，清霜夜映玉颜红。"
"寿王太守 其三","宋末元初","刘辰翁","龙飞天子禹汤明，收拾英才共太平。寄语吴兴贤太守，亟将霖雨济苍生。"
"寿王太守 其四","宋末元初","刘辰翁","八千秋与八千春，此语繇来未识真。曾共麻姑擗麟脯，笑看沧海几扬尘。"
"寿王太守 其五","宋末元初","刘辰翁","月中桂斫夜琅琅，捣就琼花绝粒方。繇是蟾宫折云路，愿持云粉荐霞觞。"
"春景 花蕊上蜂须","宋末元初","刘辰翁","扰扰课生涯，蜂脾若似家。看来须上蕊，餐尽眼前花。百卉如脩贡，千门总酿葩。露香沾掩冉，风絮入槎牙。饮砚偷玄去，沿簪着鬓斜。粉痕惊坠处，远趁上番衙。"
"春景 柳塘春水漫","宋末元初","刘辰翁","柳外澹烟光，芊绵去路长。风花随世界，春水漫池塘。手种青青许，堤回曲曲香。绿犹深旧雨，流不动斜阳。濠上知鱼乐，桥边看燕忙。栏干风起晚，人影皱罗裳。"
"春景 春来常早起","宋末元初","刘辰翁","世事欢娱梦，芳心老未灰。每常须起早，岂独为春来。自与韶光约，长应倒载回。久无朝马动，漫道晓鸦催。秧事侵晨理，花期昨夜开。误令圯上者，见谓有心哉。"
"春景 杖藜入春泥","宋末元初","刘辰翁","步出浣花溪，儿童识杖藜。逝将随晚景，独自入春泥。九节闲堪爱，百钱相与携。行从竹鸡里，径到子规西。屐弊犹须蜡，壶倾可得提。暮归惊倒载，笑倒白铜鞮。"
"春景 春草步步绿","宋末元初","刘辰翁","何苦怀芳草，无情绿又新。年年生古道，步步是青春。愁碧连分袂，飞红堕舞茵。一筇当秀野，万里亦随人。莽苍成芜楚，烟绵又入秦。长安红紫陌，罗袜已生尘。"
"春景 其一 绝域改春华","宋末元初","刘辰翁","绝域何堪久，悠悠日又斜。未能辞客况，更自改春华。故国三千里，荒春八九家。一声幽谷鸟，满眼故园花。渐煖回归雁，馀寒倚暮鸦。陌头看过客，歌吹拥毡车。"
"春景 其二 绝域改春华","宋末元初","刘辰翁","绝域魂堪断，风烟不可遮。至今疑梦事，举目改春华。此处吾为客，何言国与家。尚存他日泪，又看一年花。谷口迁莺语，都城御柳斜。茫茫皆汉土，无地种秦瓜。"
"春景 寒食月明雨","宋末元初","刘辰翁","寒食娱清夜，飞红已满城。日悬春又暮，月是雨中明。汉苑传新烛，鄜州忆故京。柳梢眉黯黮，花上泪纵横。人立斜河澹，晨占上冢晴。绵田烟泣露，天老岂无情。"
"春景 其一 落花香满泥","宋末元初","刘辰翁","春去如流水，落花忙又忙。晴泥空满眼，陈迹尚馀香。无计留枝上，愁人香路旁。雨馀金谷土，风动马嵬囊。拾翠遗鸿爪，飞红入燕梁。遥怜妆堕马，寸步断人肠。"
"春景 其二 落花香满泥","宋末元初","刘辰翁","花落秦虞兮，纷纷东复西。举头无霁日，满地是香泥。红雨愁如海，絮风飘上堤。和成文杏垒，软衬锦鞯蹄。妙舞惊飞燕，醉归扶竹鸡。谁家采桑女，陌上自相携。"
"春景 空院落花深","宋末元初","刘辰翁","绿沈空院雨，依约旧谁家。已废惟芳草，尤深是落花。阴阴迷燕垒，籍籍失蜂衙。数点埋香玉，千枝委雪沙。楼残金谷障，路合玉钩斜。唤醒弓弯舞，天风即海涯。"
"春景 林花扫更落","宋末元初","刘辰翁","花外愁如海，持觞为扫林。犹深犹可惜，更落更难禁。片片春将尽，三三径莫寻。青苔才列席，红雨又沾襟。不是乘风去，应如立雪深。柳绵欺我老，旋拂遍能侵。"
"春景 棋声花院闭","宋末元初","刘辰翁","棋声何处起，满院寂无哗。门闭鸡鸣午，庭空蝶绕花。静中时落子，高处欲惊鸦。枸杞篱根吠，棠梨屋角斜。客迷柯下路，人在橘中家。此乐商山似，休争着数差。"
"春景 禅房花木深","宋末元初","刘辰翁","此处少人迹，禅房深客心。殿廊常寂寂，花木自深深。面壁看红影，蒲团对绿阴。定回蜂欲逗，香在蝶难寻。棋电惊青子，茶烟出半林。客来参话久，隔屋听鸣禽。"
"春景 新火起新烟","宋末元初","刘辰翁","风雨暗绵田，春愁百五天。故人成故俗，新火起新烟。自用青枫后，何如墨突前。人间寒食改，天上蜡薪传。当户三星出，齐州九点连。人心思汉德，犹望死灰然。"
"春景 汉宫传蜡烛","宋末元初","刘辰翁","寒食谁家烛，红香蜡更鲜。晶荧侯邸盛，日暮汉宫传。永巷花同闭，长门柳又眠。人间金谷火，天上蜜脾烟。食客三千履，皇恩四百年。回思诸葛井，流涕阵图边。"
"春景 寒食四邻清","宋末元初","刘辰翁","寒食掩柴荆，春郊无意行。极知三日近，并觉四邻清。绿暗鸦衔纸，晴明笛卖饧。朱陈前社远，王谢断烟横。鹤表怜城冢，鲭盘冷客卿。昭丘茅屋破，千载见人情。"
"春景 寒食少天色","宋末元初","刘辰翁","风雨待晴难，人间熟食盘。从来天色少，偏向暮春寒。宫女斜偏冷，家人火自钻。烟光笼綵索，云影压栏干。村落花如纸，风流絮作团。不能韦杜曲，见月忆长安。"
"春景 马上逢寒食","宋末元初","刘辰翁","寒食古来同，乡关隔万重。天涯俱是恨，马上又相逢。雨雪皋兰道，弓刀苜蓿峰。满城看插柳，分路入浇松。绣岭开门日，鄜州陷贼踪。年年闻改火，双泪下龙钟。"
"春景 墦间","宋末元初","刘辰翁","寒食应无见，携樽炙更燔。墦间迷旧陌，陌上乞吾墦。麟卧新华表，鸦啼古墓门。施施东郭客，处处乐游原。冷眼看鹅炙，传家自瓦盆。若敖无麦饭，过者更销魂。"
"春景 介山","宋末元初","刘辰翁","念旧情何及，逃虚理不还。不因求介子，安识是何山。公子何恩怨，羁臣自险艰。巅崖苍莽外，烟雨有亡间。就使身豺虎，宁当火蒯菅。年年寒食雨，天亦为潺湲。"
"春景 疏帘看弈棋","宋末元初","刘辰翁","道院无迎客，疏帘缈缈垂。未须惊倒屣，共看弈残棋。日透花阴午，风摇竹影漪。呕心谁白黑，袖手见安危。别墅尘难到，南风管已窥。仙凡终似隔，彷佛记来时。"
"春景 碧山晴又湿","宋末元初","刘辰翁","山色洗逾碧，昏明水墨成。相看如许湿，政似不曾晴。翠拂双蛾起，青如老眼横。岭云才敛态，峡雨复多情。瀑溅香炉紫，烟销石镜明。乾坤翻覆顷，萝月吐深更。"
"春景 公作送春诗","宋末元初","刘辰翁","春与公何厚，公尝惜盛时。忍于临别日，不作送行诗。自觉同迟暮，何堪赋别离。衰兰行客道，芳草断肠词。明日成愁蝶，残阳又子规。少年谁不省，问我独何悲。"
"春景 假日从时饮","宋末元初","刘辰翁","假日故应稀，逢春喜可知。有怀长似海，不饮亦从时。孺子新年喜，公家弛告嬉。悠悠聊复尔，每每一中之。对客无辞罚，看花少待迟。何因似山简，暮暮习家池。"
"春景 润物细无声","宋末元初","刘辰翁","何用雨声粗，分明润物酥。岂惟听不得，政自细如无。九陌尘难起，千林泽遍敷。怪如沾草露，滴不到蓬壶。但觉花沈醉，谁知柳索扶。老龙空辟历，辛苦救焚枯。"
"春景 春来祇欠花","宋末元初","刘辰翁","道是春来也，春犹似未来。亦知为日久，祇是欠花开。残雪依然在，东风几许回。空令一杯酒，更忆去年梅。万里寒如信，千林巧莫催。诗成天一笑，红绿半争魁。"
"春景 芳草换野色","宋末元初","刘辰翁","何处寻春色，园林已断肠。居然怜野草，惟此换年芳。残烧回春久，香泥去路长。能令南浦碧，未觉五陵芳。拾翠迷寒食，飞红卧夕阳。遥知青冢恨，南北两茫茫。"
"春景 一雨百泉涨","宋末元初","刘辰翁","故是春晴好，冬乾已隔年。一番经过雨，百道涨新泉。破屋移偏湿，荒陂断复连。浮山通寺驿，眢井出潮田。地脉天能续，檐声石亦穿。仇池九十九，蜡屐去无缘。"
"春景 鸟散馀花落","宋末元初","刘辰翁","风雨欺人后，枝头已自疏。鸟啼因散去，花落是惊馀。冲雨知何许，流声已瞥如。不应红颤雨，犹似暗沾裾。青子疑弹雀，红桃借网鱼。开元宫更远，王母寄谁书。"
"春景 碧草生旧迹","宋末元初","刘辰翁","花下同游迹，令人念旧惊。如何春草碧，尽向客愁生。南浦随人色，芳洲拾翠情。凌波尘渺渺，满地绿菁菁。冢上何堪没，人间总未平。池塘新梦破，时复下阶行。"
"春景 莺啭谢娘慵","宋末元初","刘辰翁","春似谢娘浓，晴酣困未松。莺从何处啭，人比向来慵。啼得娇成曲，听馀恨满胸。闲看风柳絮，更问绣花茸。隔屋渠三折，倚屏山万重。棋声惊过鸟，敌手不曾逢。"
"春景 诗人命属花","宋末元初","刘辰翁","红落胭脂井，香埋绛缕纱。诗人工掞藻，吾命属渠花。心呕犹堪思，山颓尚念赊。吟残锦官里，醉倒玉皇家。愈愿偿春酒，郊迷择婿车。江头颠欲死，已办鬓生华。"
"春景 其一 村村自花柳","宋末元初","刘辰翁","御宿长杨馆，南山沁水园。风尘犹日日，花柳自村村。王谢人家远，朱陈里姓存。飘零香涧水，摇飏绿柴门。杜曲风和雨，秦人子又孙。细腰桃露脸，脉脉竟无言。"
"春景 其二 村村自花柳","宋末元初","刘辰翁","乱后新烟少，村村自物华。周遭溪上柳，烂熳路傍花。独独人沽酒，行行客卖瓜。絮迷三户曲，香满四娘家。清汴龙舟远，玄都燕麦斜。琵琶鞍路悄，应念浣溪纱。"
"春景 去帆春色随","宋末元初","刘辰翁","春色终然别，开帆岂有期。飘飘从此去，往往与之随。渐可孤蓬小，能令绝岸移。殢人愁碧远，到海落红痴。风自无回理，潮犹有上时。离魂难可得，飞絮满天涯。"
"春景 寒尽怕春销","宋末元初","刘辰翁","飞絮新烟外，东风托信遥。春犹有寒否，寒尽怕春销。画阁围红兽，行鞭裹黑貂。便无三月雨，也不再花朝。倚翠还轻扇，飞红共落潮。少年宜秉烛，莫负可怜宵。"
"春景 山归万古春","宋末元初","刘辰翁","万古山如此，青青岁岁新。自怜看到老，未有不归春。云树曾经别，莺花不弃贫。自迎东太乙，重作葛天民。一烧迷千仞，三开见几秦。八公花下饮，仍是少年人。"
"春景 池塘生春草","宋末元初","刘辰翁","满眼成新趣，池塘午梦惊。青春何日到，芳草满前生。縠縠东风起，波波两剪横。翠钿如可拾，仙药不知名。转步玉钩合，几时珠履行。平陂青似海，无处认昆明。"
"春景 春风花草香","宋末元初","刘辰翁","高下花成谷，烟绵草际空。以香为世界，布馥是春风。骀荡蛛丝外，颠狂蝶梦中。汀洲仙药市，天地锦薰笼。澧浦遗余绿，昌州绝世红。馀芳犹可藉，应恨耿匆匆。"
"春景 闲院绿阴生","宋末元初","刘辰翁","花院苔空积，游丝若有情。断无珠履迹，闲见绿阴生。缥缈朱帘悄，丁东玉漏鸣。隔窗梅子落，绕屋笋竿成。几日落红雨，数声深处莺。午鸡人睡起，绕水看鱼行。"
"春景 阊阖开黄道","宋末元初","刘辰翁","阊阖祥光起，班行好语催。青郊随候应，黄道似初开。梦绕天门去，风从震地回。东西行白日，南北验清台。晓殿分龙角，春城转斗魁。中天符四七，人物万方来。"
"春景 衣冠拜紫宸","宋末元初","刘辰翁","万古衣冠旧，三朝历数新。青皇来远道，紫袖拜严宸。花日明簪冕，槐云舞佩绅。昭容当槛晓，宰相贺班春。索令分同列，传呼掖老臣。汉仪当日事，江汉四朝人。"
"春景 其一 新年贺太平","宋末元初","刘辰翁","乱向残年定，东风息战尘。太平如可待，相见贺从新。自笑屠苏我，谁吹画角秦。几人天宝旧，重赏后元春。卖钏犹堪醉，簪花不恨贫。渊明今甲子，犹是晋时人。"
"春景 其二 新年贺太平","宋末元初","刘辰翁","相过贺新元，干戈且息肩。不图垂老日，还见太平年。灰向昆明尽，春从待漏传。衣冠禾黍地，箫鼓杏花天。灯市嬉遗老，旗亭卧醉仙。山林闻好语，天下米三钱。"
"春景 明月逐人来","宋末元初","刘辰翁","人影光相乱，月明灯市开。依依随马去，故故逐人来。胜赏春三五，流光酒一杯。为君分绮席，同我上瑶台。扶路倾相就，分襟逝却回。玉山人醉矣，健到莫惊猜。"
"春景 风起春灯乱","宋末元初","刘辰翁","故是春风起，香尘暖未曾。暮寒惊翠袖，春影乱华灯。泠浸朱门月，吹成碧海冰。沙河三五夜，火树几千层。金炬开莲岛，银花飐玉绳。一声清跸远，冷落内前棚。"
"春景 溪壑回春姿","宋末元初","刘辰翁","云拥千溪断，霜溪万壑衰。自从回煖景，依旧是春姿。晴日云千叠，东风雨一池。还他新岁好，似我少年时。锦水桃千障，巫山柳十眉。时同天一笑，不敢恨衰迟。"
"春景 暗水流花径","宋末元初","刘辰翁","日出习池游，晴檐水不收。几回经草暗，一径带花流。汩汩何从至，青青自欲浮。但疑红雨涨，不似御沟愁。静听鸣金谷，行迷失玉钩。凌波罗袜润，大是断桥头。"
"春景 其一 小水细通池","宋末元初","刘辰翁","过雨山泉润，悠悠小水同。未嫌来脉细，更与曲池通。花径频违湿，苔沟暗入丛。却看萍破碧，未觉叶流红。涧壑千枝曲，乾坤一镜中。所嗟瓜地远，不得灌连筒。"
"春景 其二 小水细通池","宋末元初","刘辰翁","小小回堤水，花阴寸步随。细难为灌圃，长是曲通池。乳窦仍从出，云根触处滋。又添晴滴沥，欲涨碧涟漪。新绿常如雨，流红未见诗。昆明鲸背浅，尽日絮沟迟。"
"春景 仰蜂粘落絮","宋末元初","刘辰翁","采采香无据，游蜂与絮兼。轻吹无影落，仰抱有时粘。攲蕊栖难稳，垂跗采未嫌。花须纷更辨，柳雪误相沾。未碍餐能饱，贪看咽欲甜。吟安时失笑，往往似吾髯。"
"春景 绿阴生昼寂","宋末元初","刘辰翁","深院停春雨，庭空鸟不鸣。自然清昼寂，尽是绿阴生。满眼成青幄，无人惜绛英。轻风低鼎篆，迟日上帘旌。远水明鸂鶒，平栏绕杜蘅。小窗临晋帖，误落剪刀声。"
"春景 燕子家家入","宋末元初","刘辰翁","燕子来何晚，城春换物华。逢人能语语，随意入家家。故宇何堪恋，朱帘可得遮。王门深巷悄，谢墅夕阳斜。是处随芳草，无情似柳花。兴亡真阅遍，尽是主人差。"
"春景 春燕巢林","宋末元初","刘辰翁","燕子故依人，重来迹已陈。主楼空舞地，林木自巢春。无复郊迎乙，惟应语诉辛。乾坤一枝土，风雨画梁身。荒草歌尘远，颓松社屋新。寻常空巷里，忆着旧家贫。"
"春景 浙江花木深","宋末元初","刘辰翁","游子江南老，美人浙水阴。风光何冉冉，花木自深深。蘋渚藏妃怨，兰皋寄屈吟。飘香迷去路，种子约青林。远浦归帆兴，芳洲来暮心。天寒人倚竹，目断去鸿沈。"
"春景 其一 孤舟乱春华","宋末元初","刘辰翁","天地孤舟客，东风是处家。偶然乘兴远，不拟乱春华。牢落无茶具，飘零自钓槎。误将青箬笠，撑入碧桃花。路断云相觅，溪深柳又斜。忽闻鸡犬近，随处有桑麻。"
"春景 其二 孤舟乱春华","宋末元初","刘辰翁","罨画来兼往，孤舟自若耶。悠悠信溪路，籍籍乱春华。今古三高客，乾坤一叶家。泛桃冲雨过，穿柳带烟斜。下水随飞燕，移梢为惜花。日斜归兴急，恐或见胡麻。"
"春景 其三 孤舟乱春华","宋末元初","刘辰翁","晴日孤舟好，溪流带岸斜。浮游忘世虑，烂熳乱春华。朝共渔穿港，暮随鸥宿沙。却知桃有路，惟见柳无涯。蓑舞村村酒，罾歌处处花。群仙惊再见，留宿武陵家。"
"春景 其四 孤舟乱春华","宋末元初","刘辰翁","有客孤舟里，风平日又嘉。未须怜岁晚，从此乱春华。自扣舷三版，相将水一涯。前村随柳色，昨夜宿桃花。鸥浴波翻锦，渔歌影入霞。江头稠杏暗，子美四娘家。"
"春景 游丝白日静","宋末元初","刘辰翁","静似长门里，初晴未暑时。悠悠销白日，冉冉上游丝。白发因风起，青虫映户垂。墙阴双蝶远，花影一帘迟。新垒乾泥絮，晴衙散蜜脾。鸟惊梅子落，深院客争棋。"
"春景 柳叶暗金沟","宋末元初","刘辰翁","辇路垂垂柳，昆明寂寂流。近天高翠叶，映日暗金沟。眠起当前殿，萎蕤拂御舟。锁成三阁暮，流出六宫愁。桐影题难立，杨花宕不收。至今寒食雨，堕泪曲江头。"
"春景 花飞减却春","宋末元初","刘辰翁","老子情如海，花无醉后新。飞来如许雪，减却不多春。轻薄随流水，颠狂落近邻。犹寒犹未晚，半雨半成尘。拾翠危无路，残红老得人。清晨添酒量，日日是芳辰。"
"春景 城春草木深","宋末元初","刘辰翁","春又不知暮，城荒独至今。楼台花下远，草木雨中深。寒食无烟绿，颓垣有月侵。荒苔随意古，落子又成阴。邻笛残兵泪，胡琴故国心。废兴天不语，钟鼓遍园林。"
"春景 春色在邻家","宋末元初","刘辰翁","春色阑珊去，朱门懒梦华。悠悠看蝶翅，往往在邻家。暖日明金谷，光风媚浣沙。似闻携手笑，疑有隔墙花。望眼穿银汉，香尘透绿纱。是谁窥宋玉，憔悴一枝斜。"
"春景 吹面受和风","宋末元初","刘辰翁","寒曾欺我倒，今日是和风。吹面浓春酒，开怀受化工。未知来暖律，政似识癯翁。大袖犹堪满，衰颜欲更红。鬓如新柳动，鼻与暗香通。天上知何信，千花一笑中。"
"春景 火树银花合","宋末元初","刘辰翁","星炬乱林鸦，火城标赤霞。端门开璧月，散树合银花。光燄摇千尺，扶疏转九华。昭回三阁近，凿落万枝斜。玉李迷天象，金莲出内家。龙光如海蜃，犹有误连车。"
"夏景 薰风自南来","宋末元初","刘辰翁","当年唐殿阁，何似道人庵。闲日长如此，薰风来自南。清香吹不断，大暑故如惔。静见花阴午，凉添竹径三。客遮前席坐，人卧北窗酣。别墅棋边急，闲将赤壁谈。"
"夏景 其一 夏雨生众绿","宋末元初","刘辰翁","入夏可曾晴，阴阴众绿成。但惊春尽去，谁信雨中生。一月须梅润，千林但叶声。荷边蒲猗傩，桑外笋峥嵘。芳草非无恨，新条各向荣。秧田禾似浪，满眼几时平。"
"夏景 其二 夏雨生众绿","宋末元初","刘辰翁","无人嫌夏雨，众木共欣荣。已办黄梅熟，还将绿叶生。送春无物色，尽日是檐声。处处桑麻长，阴阴桃李成。风翻蒲水白，烟共草天平。山色沈冥久，朝来两黛横。"
"夏景 雨过苔花润","宋末元初","刘辰翁","雨过残春远，晴天半入梅。草根馀落照，花润只深苔。山共朱帘捲，庭无蜡屐来。翠钱流地满，珠靥照人开。寂寂承残霤，青青绕废台。唾茸宫壁在，残月照馀哀。"
"夏景 既雨晴亦佳","宋末元初","刘辰翁","既雨失阴霾，天怜万灶蛙。是虽犹暑润，亦自觉晴佳。早见瓢翻海，今无漏透阶。但能开晚景，粗足慰人怀。山翠光浮玉，涂泥软衬鞋。一帘花露影，醉眼为渠揩。"
"夏景 树湿风凉进","宋末元初","刘辰翁","树晚晴犹湿，好风如故长。翛然林下意，进似雨时凉。坐觉茅容徙，来看吕政忙。飘萧初似暑，淅沥转成霜。倚袖岚添翠，题秋叶欲黄。不知兼露下，河汉芰荷香。"
"夏景 其一 松凉夏健人","宋末元初","刘辰翁","松影夏天云，凉开一院新。若无如此暑，可以健于人。风外潮声起，林间客欠伸。自怜三伏日，重得百年身。鹤唳如轻举，儿扶更怒嗔。下山逢急雨，为洗覆车尘。"
"夏景 其二 松凉夏健人","宋末元初","刘辰翁","天地若为容，凉阴何处逢。困人惟夏日，健我是云松。雨立三千丈，风生一万重。如餐华峰藕，不藉葛陂龙。脱帽苍虬笑，披衣病鹤松。月明天似水，归路踏芙蓉。"
"夏景 露顶洒松风","宋末元初","刘辰翁","野处阙过逢，投巾仰露空。萧萧松下老，洒洒顶门风。暑不容章甫，天犹念秃翁。昂霄潮汹汹，落雪鬓蓬蓬。搔首平生事，忘形半醉中。蓬莱归去路，潦倒笑臣同。"
"夏景 清风松下来","宋末元初","刘辰翁","狭世清风少，清风不受催。惟应松下有，肯向坐间来。襟袖元如水，山林自少埃。遂惊弘景宅，不是楚王台。柳巷无人扫，柴门尽日开。是谁前喝道，空遣鹤飞回。"
"夏景 林风凉不绝","宋末元初","刘辰翁","不可居无竹，清风动满林。长无如夏日，凉不绝予襟。安得秋如许，能令午正阴。两间何舋舋，三径自深深。簟玉翻如水，檐冰语至今。故人千万里，明月两知心。"
"夏景 乔木生夏凉","宋末元初","刘辰翁","何可无乔木，多年雨露成。是间凉意别，长夏绿阴生。日度云旗影，风含涧水声。能令霜六月，不待月三更。翠幄宜琴枕，枯棋就石枰。五楸朝又暮，故国可胜情。"
"夏景 清室夏含霜","宋末元初","刘辰翁","一室兰香满，阴阴夏木成。炎光虽自酷，霜意自含清。佩玉传风马，钩帘下水精。燕台无六月，楚户忽三更。冷袖藏冰藕，凉蟾满露茎。江湖无雁信，诗鬓自先惊。"
"夏景 凉引簟先秋","宋末元初","刘辰翁","八尺横斜簟，寒光凝不流。引教凉到我，坐觉意先秋。溽暑收梅雨，清风度竹楼。湘纹殊似水，班扇未应愁。冷逼金茎润，温便玉臂柔。颇哀城市悄，斗米换衾裯。"
"夏景 盛夏火为日","宋末元初","刘辰翁","日在天无二，明明夏盛时。到今虽可爱，非火孰能为。谩把薰弦语，难禁坐甑炊。未应一杯水，能沃九华枝。王屋飞犹在，昆冈事可知。未须频梦灶，倏忽看崦嵫。"
"夏景 莲房坠粉红","宋末元初","刘辰翁","莲欲成房去，三三两两空。摘来中有子，坠处粉尤红。已镂冰为藕，谁将翠作蓬。半妆摇越棹，一水腻秦宫。濯濯含秋露，亭亭立晓风。么荷因见忆，憔悴感青铜。"
"夏景 竹影金琐碎","宋末元初","刘辰翁","竹可淋漓画，难将竹影临。寂寥谁布地，琐碎总如金。密处开为径，疏时舞又阴。汗青销作字，翡翠屑成林。弄月平分破，临风凿落斟。锵然声入耳，忽认是徽琴。"
"夏景 炎赫衣流汗","宋末元初","刘辰翁","暑绤衣能几，长流汗似痁。惶惶何慄慄，赫赫复炎炎。安得三庚度，犹如十日兼。坐惊惭背浃，不是泪襟沾。汤饼何堪试，煎茶可更添。可人娇熨玉，频起立风檐。"
"夏景 梦回莲叶雨","宋末元初","刘辰翁","万叶胜花开，莲香雨送来。欲知凉可爱，政是梦初回。未拟华胥转，谁将绣户推。棹歌摇别浦，裙影湿阳台。天上霓裳断，人间羯鼓催。酒醒茎露渴，狂引碧筒杯。"
"夏景 其一 衣冷欲装绵","宋末元初","刘辰翁","老厌人间热，单衣就冷泉。不知清到骨，故欲转装绵。萝月满襟雪，松风半臂仙。顿疏桃竹瑩，拟就柳花眠。倚倦思燕玉，全生愿蜀毡。温汤无去路，搔首听潺湲。"
"夏景 其二 衣冷欲装绵","宋末元初","刘辰翁","石洞元无暑，泉声洒面凉。衣疑中夜冷，绵欲此时装。洒洒惊荷雨，披披变葛霜。拟将洴澼絖，换却薄罗裳。中道怜班女，温言忆楚王。骊山在何许，我更念温汤。"
"夏景 褦襶子","宋末元初","刘辰翁","俗子高门走，那知物意嫌。婆娑中避暑，褦襶早趋炎。楚楚朝衣格，峨峨古帽檐。夤缘三伏谒，瞻仰上官严。尚说毛寒慄，宁辞背汗沾。寄言乡里者，贷我北窗眠。"
"夏景 清泉洁尘襟","宋末元初","刘辰翁","是事不堪闻，清泉独可亲。翛然携鬓影，聊以洁尘襟。帘泻千年雨，蓝拖百尺绅。能令肝肺雪，更遣芰荷新。京洛昏沈梦，江湖淡荡身。一瓢明月燕，并洗脱靴嗔。"
"夏景 涉江采芙蓉","宋末元初","刘辰翁","梦破芙蓉雨，蛾眉琐绿窗。悠悠思远道，采采涉长江。北渚浮湘水，西兴渡越邦。波穿红锦乱，影转画桡双。花路迷相问，菱歌远失腔。扣舷惊水鸟，晼晚笑吴憃。"
"夏景 公子调冰水","宋末元初","刘辰翁","盛世佳公子，明光避暑曾。调冰初入水，和水亦成冰。鸣佩朝仪凤，扬鞲夕臂鹰。汲来金碗脱，搅碎玉崚嶒。一吸风林壑，重倾雪肺膺。琼姬持袖举，疑饮露盘升。"
"夏景 炎宵恶明烛","宋末元初","刘辰翁","畏日才宵匿，谁教烛又添。明虽无可恶，看得故成炎。漏永风如禁，膏残饮未厌。万枝何用许，一点有人嫌。蛾命那知惜，虫花懒复占。吴牛应自笑，何事畏银蟾。"
"夏景 行云递崇高","宋末元初","刘辰翁","自不容无雨，行云尽日劳。来来方汗漫，递递看崇高。一气埋飞鸟，层阴压戴鳌。前驱淝水阵，后至浙江涛。羊角天帆席，龙身海桔槔。鸿蒙惊久别，握手重相遭。"
"夏景 讼风伯","宋末元初","刘辰翁","岂敢讼穹穹，何堪败愿丰。云乎难致雨，伯也实司风。长是垂将合，吹之使不同。不思商怨后，但霸楚称雄。已脱知臣罪，不诛无岁功。皇恩惩使悔，终念小心仝。"
"夏景 亭深到芰香","宋末元初","刘辰翁","十里荒寒地，亭空暑不侵。能令尘土外，更到芰荷深。水阁临风迥，莲舟隔浦寻。红妆风四面，翠倚月中心。此处闲搔首，何人泣露襟。拍浮宜有酒，乱挽碧筒斟。"
"夏景 蝉声集古寺","宋末元初","刘辰翁","此寺创何年，人间几变迁。山空千万古，声集两三蝉。振木缲馀茧，凭风咽断弦。助成骚国晚，惊破少林禅。喧寂闻尘外，炎凉落照边。客来悲世事，虫语暮钟连。"
"夏景 绿荷雨跳珠","宋末元初","刘辰翁","荷外雨潇潇，舟如泊断桥。忽惊红粉乱，又见绿珠跳。万叶明苍水，轻风问步摇。疏疏沾羽盖，点点溅鲛绡。玉露明金掌，红妆湿翠翘。佩痕留不得，立地使魂销。"
"夏景 扇枕","宋末元初","刘辰翁","千古一黄香，庭萱昼日长。枕闲非受热，扇举欲先凉。畏暑侵支发，摇风愿满堂。恨无寒水玉，琢在碧纱床。泉涧心如棘，瑶池鬓已霜。如何荀奉倩，只在玉人傍。"
"夏景 云雨觉虚无","宋末元初","刘辰翁","天欲今朝雨，云如满八区。居然同愿望，如此竟虚无。鹏运风犹黑，龙光电又驱。遂成神女梦，误拟阿香呼。酷吏踰前憯，馀民绝望苏。皇心终不测，变化属须臾。"
"夏景 高风动秋声","宋末元初","刘辰翁","万窍忽争号，南风动地豪。此声何处起，到地似秋高。草木波颓靡，乾坤暑战鏖。有人推户外，无叶下庭皋。寒扇怜孤影，征鞍感二毛。豪鹰双角耸，无计剪蓬蒿。"
"夏景 清风左右至","宋末元初","刘辰翁","风于万里外，飞动故人情。如许殷勤至，居然左右清。吹潮成雪色，入竹已秋声。佩玉丁丁起，台襟翼翼生。玉川从此去，列子御之行。邂逅浮丘老，相携上五城。"
"秋景 乞巧文","宋末元初","刘辰翁","能拙吾无比，高灵昔有闻。不知天下巧，乞以世间文。果列空庭露，香浮入汉云。天孙何冉冉，柳子盖云云。有说能要我，无才可赠君。绛衣持节后，穷达竟何分。"
"秋景 晒书","宋末元初","刘辰翁","芸香天上宴，不到野人居。见说星期夕，闲将腹晒书。笑人操犊鼻，容我辟蟫鱼。小勿欺椰子，中从著石渠。从他便是懒，乞汝巧相如。此日何堪负，馀暄献纳疏。"
"秋景 牛女年年渡","宋末元初","刘辰翁","牛女是谁传，灵桥不待船。昔年曾此渡，每渡似初年。此夕须停织，何人更服牵。星期无了日，河水尚依然。岁晚长疏隔，人间早弃捐。瑶池人独处，搔首待君还。"
"秋景 机丝虚夜月","宋末元初","刘辰翁","不见机边女，当时独月知。坐令如此夜，虚却理残丝。缲得扶桑茧，张成锦字词。弦光空到晓，花影不侵帷。尺寸知何用，须臾即别离。小窗思妇懒，不是恤周嫠。"
"秋景 秋空日凌凌","宋末元初","刘辰翁","最是秋空恝，秋田诉不应。夜占常悄悄，日复觉凌凌。何似春工恻，无端地气腾。双眉频望极，八翼愈难升。其雨今若此，如云亦未曾。小心风不上，涕泗日沾膺。"
"秋景 吹笛月明中","宋末元初","刘辰翁","何处吹长笛，千年恨未终。关山人去后，秋夜月明中。旷野参差久，寒江滉漾通。曲终郿县坞，怨彻广寒宫。海外阴晴异，天涯慷慨同。江南回首处，歌罢水流东。"
"秋景 清辉玉臂寒","宋末元初","刘辰翁","待得清辉满，中秋两地看。丹心空自苦，玉臂故应寒。银汉成冰水，金波满露盘。西风罗袖薄，落月杵声残。身世谁知苦，裳衣客最单。关山同杜老，垂泪忆长安。"
"秋景 月满秋夜长","宋末元初","刘辰翁","尘世如天海，团团共月光。一轮秋正满，百刻夜偏长。端正惟三五，空明更十方。萃台犹卓午，梧井欲飞霜。箭漏迷青海，阑干转上阳。雪痕留得在，何用促扶桑。"
"秋景 其一 月色醉远客","宋末元初","刘辰翁","明月有佳色，客中迷远游。自应眠不得，更似醉时留。玉屑凉堪吸，金波香欲浮。顿忘乡国恨，如在酒家楼。鸾镜惊相对，霓裳卒未休。天风扶我起，不用典貂裘。"
"秋景 其二 月色醉远客","宋末元初","刘辰翁","远客坐长夜，缠绵月色留。明知不是醉，为尔更无愁。玉雪三千界，金波十二楼。谪仙迷采石，小杜在扬州。雁背如流水，蛾眉也白头。一声长啸起，满眼故山秋。"
"秋景 卿月升仙掌","宋末元初","刘辰翁","卿在郎星上，瑶台第一层。已如金掌迥，又得月华升。近与公相似，清如贵未曾。铜仙千尺表，玉指一轮冰。天下名公子，秋风老茂陵。衰兰千里道，垂泪记觚棱。"
"秋景 把钓待秋风","宋末元初","刘辰翁","长夏如年日，萧然把钓终。欲知临水意，政自待秋风。岂是羊裘者，相从渔社中。何心思觅鲙，极目望来鸿。天下无知己，溪边自老翁。六鳌闲入手，不是学任公。"
"秋景 秋风白云飞","宋末元初","刘辰翁","风起秋尘外，山空海又围。疏疏黄叶外，渺渺白云飞。扫地驱残暑，林烟带落晖。空明仙仗过，夭矫玉龙归。中野悲游子，苍梧迎帝妃。回首汾水上，不觉泪沾衣。"
"秋景 秋风思鲈莼","宋末元初","刘辰翁","秋风已如此，游子复何为。蕉鹿空形役，莼鲈绕梦思。凉天新雁过，旅思白鸥知。雪色松江鲙，银光笠泽丝。人生归去好，乡味寄来迟。尚觉姜难致，令人忆左慈。"
"秋景 闭门感秋风","宋末元初","刘辰翁","世路故当穷，兴亡一转蓬。闭门羞俗子，仰屋感秋风。旧日施行马，如今掩候虫。瞭然一叶下，从此万山空。岁月玄蝉槁，乾坤白雁通。荒凉今又在，吹笛月明中。"
"秋景 秋高风怒号","宋末元初","刘辰翁","万里秋风下，还惊扫地高。不因茅屋怒，全向树梢号。寥廓归云尽，荒寒晚吹豪。黑摧淝水阵，白卷浙江涛。过耳鸣鹘羽，连山掣戴鳌。空林无落叶，拾得海凫毛。"
"秋景 夜雨更秋风","宋末元初","刘辰翁","世事惟孤枕，吾生尚转蓬。共谁堪夜雨，何意更秋风。已是霖铃苦，何当刻漏终。又闻翻溟滓，不是滴梧桐。衰壑鸣蛩外，寒灯落叶中。忽明天似水，万里附冥鸿。"
"秋景 秋风生桂枝","宋末元初","刘辰翁","又胜春风处，秋芳宇宙清。由来天路远，几许桂枝生。古道寒云色，空山落叶声。忽看金粟缀，如在蕊宫行。香入铜盘饮，根愁玉斧惊。小山人倚袖，延伫不胜情。"
"秋景 疏雨滴梧桐","宋末元初","刘辰翁","疏雨兼长夜，巴山信未通。寥寥深院落，滴滴在梧桐。泪与檐相续，听如漏未终。寒飘金井上，愁入碧阶空。楚水孤蓬暝，吴宫落叶红。霖铃南内晓，今古此声中。"
"秋景 风雨近重阳","宋末元初","刘辰翁","白发惊秋晚，青云认故乡。乾坤愁老眼，风雨近重阳。吹得沾衣湿，寒添落帽狂。未知明日是，还忆去年将。北阙风流远，东篱世故长。无人知叔子，登览自怜伤。"
"秋景 于今九日至","宋末元初","刘辰翁","九日各堪爱，西风岁岁深。长因思往事，忽已至于今。不谓秋将晚，几如老见侵。篱边成独往，天际起轻阴。此会知谁健，明朝肯重寻。山高休更上，别自有伤心。"
"秋景 窗空雨声晚","宋末元初","刘辰翁","枕上闻秋雨，愁声万古同。孰知残夜晓，冷浸一窗空。窈窕闲筝雁，交疏结网虫。卧听千叶雨，不似五更风。渭水人分内，巴山客梦中。山城清漏断，惟是滴梧桐。"
"秋景 悠然见南山","宋末元初","刘辰翁","异代羲皇上，馀生晋宋间。悠然无一事，政尔见南山。西曲风流远，东篱意思闲。吹衣凉浩荡，矫首碧孱颜。双蝶来何晚，白云相与还。是中秦博士，相识少相关。"
"秋景 寒城菊自花","宋末元初","刘辰翁","菊满荒城道，馀生一笑难。地非行乐旧，花自向人寒。风雨何登览，江山共屈蟠。无人簪帽去，有蝶绕篱看。此处尤堪赏，明朝已是残。渊明生晋晚，不及禊高兰。"
"秋景 十日菊","宋末元初","刘辰翁","一年看九九，十日见炎凉。菊有霜前操，人无节后香。就令无宿酒，也不似重阳。一夜寒英老，多情旧雨黄。帽如前度落，蝶更几时忙。我不知何夕，相收足晚凉。"
"秋景 客愁连蟋蟀","宋末元初","刘辰翁","梧桐惊客梦，去住两茫然。晓觉鸡鸣未，愁惟蟋蟀连。江湖无汉地，家世本秦川。唧唧月共语，涓涓人独眠。青灯寒四壁，衰鬓织千年。唐晋他人有，荒凉故殿前。"
"秋景 蛩响乱秋阴","宋末元初","刘辰翁","蛩响何千百，人情自不禁。馀哀动邻壁，最苦乱秋阴。泣尽相思梦，惊残劝织心。露深虫语语，月黑雁沈沈。坏壁岁年远，长门日夜深。手摩铜雀雨，和汝一长吟。"
"秋景 鹤唳清露垂","宋末元初","刘辰翁","一叶寒金井，惟应独鹤知。空山今夕泪，清露满空垂。华表归来后，琴心感慨时。寥寥天不问，湛湛夜何其。富贵朝田薤，琅玕月地芝。人间长似水，搔首梦为谁。"
"秋景 其一 门掩候虫秋","宋末元初","刘辰翁","四壁可谁语，一年将次休。村行落叶晚，门掩候虫秋。影有斜灯吐，贫无过客偷。蚓号残月冷，蛩语故宫愁。馆驿邻机叹，关山古戍留。幽人推梦起，江海有孤舟。"
"秋景 其二 门掩候虫秋","宋末元初","刘辰翁","候虫鸣寂寂，秋老独何村。怨语动行路，居人卧掩门。无谁倚朱户，随意闭黄昏。岁暮已如此，蛩声胡与言。孤灯销驿梦，残月落空垣。白雁来天地，何由见泪痕。"
"秋景 天清木叶闻","宋末元初","刘辰翁","天意清如水，何曾染世氛。秋风何处起，木叶朅来闻。野有牛羊下，高无鸿雁群。凉惊枝上坠，声向静中分。霜井婵娟泪，冰沟冥漠君。断肠题柿湿，一半是行云。"
"秋景 其一 出逢危叶落","宋末元初","刘辰翁","举眼秋萧索，乾坤岂不容。叶因危后落，身是出时逢。古木犹当道，西风小倚筇。峥嵘如解羽，零乱复寒蛩。薄似佳人命，飘如去国踪。小山留我止，香月自重重。"
"秋景 其二 出逢危叶落","宋末元初","刘辰翁","四顾欲何之，逢秋出自悲。万山青未了，一叶落何危。未肯哀穷巷，还因立别歧。有风惊槁木，如鸟坠高枝。梧柳同如此，江湖事可知。月明疏影出，踏踏露巢攲。"
"秋景 远客坐长夜","宋末元初","刘辰翁","身是秋风客，游梁更赋梁。此时家在远，独坐夜偏长。岁月黑貂晚，江湖白雁霜。乌皮人兀兀，蟾影海茫茫。扣角馀三叹，闻鸡悄四荒。炉烟秋伏枕，谁念待班行。"
"秋景 芙蓉红岸湿","宋末元初","刘辰翁","岸柳似衰容，高花忽数重。红光荡人意，清露湿芙蓉。秾丽秋深见，攀翻木末逢。便疑江濯锦，不是隰游龙。寒倚惊裙溅，云归悄梦踪。霜风多意思，残日挂高舂。"
"秋景 庭榴剖朱实","宋末元初","刘辰翁","榴压中庭坠，冰盘荐玉壶。西风吹转绿，嘉实剖来朱。摘向栏干近，安除海外无。微醺揎绛袖，一笑灿明珠。酸彻邻机齿，凉生浴锦肤。冷思当日艳，血色盛罗襦。"
"秋景 雁南归","宋末元初","刘辰翁","天阔雁何之，沈云字字稀。明知从北至，又说是南归。兵气侵行急，河声背影微。江湖霜信远，城郭主人非。不惜惊弦得，惟忧系帛遗。河梁人惜别，似尔不能飞。"
"秋景 其一 鹭于飞","宋末元初","刘辰翁","沧洲开晚景，莽苍更依稀。有鹭从中起，于天尽处飞。数丝风冉冉，一片雪晖晖。外路迷乡国，天风起我衣。远游寻鹤侣，近不为鱼肥。西塞山边雨，渔蓑独自归。"
"秋景 其二 鹭于飞","宋末元初","刘辰翁","鹭闲如可语，飞去复何图。但见振兮振，不知于此于。难令公子浊，似是列仙癯。近逼孤云小，遥看点雪无。沧洲何尔我，白发自江湖。风雨鱼歌外，玄真逝与俱。"
"秋景 时菊委严霜","宋末元初","刘辰翁","论菊何心傲，生时失众芳。未须多晚节，政似委严霜。北地飞飞击，东篱冉冉黄。屑冰和露下，薄命有谁当。客去重阳远，花寒一夜长。朝来有佳色，未放早梅香。"
"秋景 江动月移石","宋末元初","刘辰翁","石是龙眠处，终无石可扛。未应江动月，自是月移江。本似岷山雪，今为岭表泷。是谁惊兔杵，失却钓鱼矼。投渚天为碎，蹲磻影忽双。桂轮无侧匿，眼眼似窥窗。"
"秋景 日出篱东水","宋末元初","刘辰翁","雨以田为壑，疏篱野水中。忧天沈到底，有日出其东。或谓扶桑巧，谁知梦峡空。勿朝蓬海白，满眼菊花红。屐响初来客，墙暄到老翁。洗光吾镜曲，一笑弄丸同。"
"秋景 夕阳如有意","宋末元初","刘辰翁","又自欲昏黄，高高上夕阳。殷勤如有意，迟暮起相望。牛背笛三弄，桑榆锦一张。向人添晼晚，容我更疏狂。过雨天如改，穿花日尚长。鲁阳三舍远，人世未须忙。"
"秋景 山园细路高","宋末元初","刘辰翁","不是终南径，山中取遁逃。小园何所有，细路未应高。已恨锄荒菊，何堪弹种桃。梯飙那可上，镵雪误相遭。石卧当途虎，藤穿汲涧猱。天机分瀑布，应念瓮畦劳。"
"冬景 冬日可爱","宋末元初","刘辰翁","此日荷天公，宁须挟纩重。一寒偏更老，可爱莫如冬。不恨乘驹隙，犹愁闭烛龙。身如花正午，春入眼偏浓。有喜融霜鬓，何堪借酒容。至尊何处在，流涕献无从。"
"冬景 负暄","宋末元初","刘辰翁","虽霜晴可爱，容我俯前轩。纵是围燕玉，何如负赵暄。自怜鲐背痒，敢负太阳恩。已觉曲身直，犹胜挟纩温。衰年知潦倒，造物足温存。尚有葵心在，何因献至尊。"
"冬景 地炉煨榾柮","宋末元初","刘辰翁","片地为炉古，长镵斫雪来。蒲团容膝坐，榾柮向人煨。凿破昆山璞，方如煖阁开。一根深雨露，四壁涨烟煤。光怪浮螭吻，云星拨芋魁。朱门香兽拥，何意早成灰。"
"冬景 舟雪洒寒灯","宋末元初","刘辰翁","舟雪那知重，惊沙洒未乾。暮云千里合，远客一灯寒。飞絮漫空起，推蓬倚醉看。风缸青闪闪，水驿白漫漫。隔岸如渔火，无人共钓滩。闭门安道梦，月黑溯归难。"
"冬景 炉存火似红","宋末元初","刘辰翁","向火火无功，炉中本不空。尤存尤自冷，似有似无红。围共香团兽，烧馀焰吐虹。寒威侵铄处，光气吐吞中。尚觉身成曲，惟应笑是烘。个中明点雪，万古不曾融。"
"冬景 孤舟蓑笠翁","宋末元初","刘辰翁","泛泛水晶宫，孤舟凛欲东。短蓑并箬笠，举世一渔翁。大雪三千界，轻舠尺八空。无衣寒独速，皓首败天公。乘雁双凫外，斜风细雨中。羊裘差好事，聱钓不相同。"
"冬景 独钓寒江雪","宋末元初","刘辰翁","一雪寒如此，何人立钓矼。不知身入画，独自影临江。未必鱼吞粒，惟应鹭作双。风吹沙皓皓，天阔水淙淙。归去村边路，看来缆失桩。夜深谁访旧，推月倚蓬窗。"
"冬景 深山催短景","宋末元初","刘辰翁","曝背无馀地，冬晴直万金。是谁催短景，政尔碍山深。鸟道空中小，猿啼底处寻。清霜经晓湿，红日半天沈。隐士三竿梦，宫人一线心。百年浑似此，何处惜光阴。"
"冬景 至后日初长","宋末元初","刘辰翁","至后晴堪定，阳来蔼未央。是虽年已晚，最喜日初长。自报黄钟动，谁将弱线量。荒寒无刻漏，宿昔已昏黄。天上开南陆，人间入寿乡。鲁阳惊昨梦，辛苦系扶桑。"
"冬景 绣纹添弱线","宋末元初","刘辰翁","自取天章绣，深宫漏不闻。弱添今日线，閒认旧时纹。明丽千枝锦，蒙茸五色云。忽惊花样少，不为女工勤。缕结期千载，晴悭暖一分。隔窗谁似醉，睡冷篆炉薰。"
"冬景 梅开不自觉","宋末元初","刘辰翁","度度看梅来，犹疑早计哉。相逢如有待，不自觉全开。每念苔枝雪，犹颁玉镜台。忽能同我笑，知复为谁催。有语为春误，何心待月来。老夫乘兴耳，不作剡溪回。"
"冬景 疏影","宋末元初","刘辰翁","梅影明于画，空阶扫不除。自然清意别，比似众枝疏。明艳寒空里，孤梢落叶馀。溪横残雪久，日映碧窗虚。竹暗愁相并，花寒瘦亦如。临流羞白发，惟尔独华予。"
"冬景 梅蕊惊眼","宋末元初","刘辰翁","又是梅新蕊，寒凋季子裘。抚时惊岁晚，满眼使人愁。江路春如许，阑干泪不收。别君从灞水，举目在扬州。月已成孤影，花应怪白头。数声羌笛弄，忍见坠珠楼。"
"冬景 官梅动诗兴","宋末元初","刘辰翁","官路行人老，梅开客过时。徘徊深动兴，放浪自吟诗。水驿兼山驿，南枝更北枝。终然无一句，何以寄相思。岁月题梁在，风霜牧笛知。北人休系马，馀恨寄他谁。"
"冬景 聊寄一枝春","宋末元初","刘辰翁","故知花可惜，聊以赠相思。与子别多日，先春有一枝。荒凉逢雁过，辛苦折琼贻。北客遥簪雪，东风早驿诗。吾衰如雪白，到日是年时。若待青青子，寻芳计已迟。"
"冬景 汉节梅花外","宋末元初","刘辰翁","十九年辞汉，花如旧日开。自持天外节，谁寄陇头梅。死恨节旄尽，生知仗信来。春风横浦驿，夜雪满乡台。插鬓人空老，沈云雁未回。何因香入月，下照拂云堆。"
"里门高","宋末元初","刘辰翁","里门高，里门坏，百年风雨何足怪。但怜谁受沐猴烹，子孙不见乌江败。人人知笑不知戒，春草茫茫雉争界。"
"谢客起早自嘲","宋末元初","刘辰翁","笔起春如海，辞穷客到家。敲门嗔不应，只是隔梅花。"
"柳意","宋末元初","刘辰翁","独坐观柳色，一一如我须。一日一日深，一年一年枯。人言青胜我，安得白于吾。"
"文文山画像赞","宋末元初","刘辰翁","闲居忽忽，万古咄咄。天风惨然，如动生发。如何寻约，亦念束刍。岂其英爽，犹累形躯。同时之人，能不颡泚。昔忌其生，今妒其死。"
"题永兴寺双罗汉树","宋末元初","刘辰翁","胜游重过日，双鬓已如秋。古树连云干，苍枝傍日浮。阴垂先代影，僧似六朝幽。翠藓横铺地，相贪竟日留。"
"五君咏 阮籍","宋末元初","钱选","阮公虽沦迹，识密鉴亦洞。沉醉似埋照，寓辞类托讽。长啸若怀人，越礼自惊众。物故不可论，途穷能无恸。"
"五君咏 嵇康","宋末元初","钱选","中散不偶世，本自餐霞人。形解验默仙，吐论知凝神。立俗迕流议，寻山洽隐沦。鸾翮有时锵，龙性谁能驯。"
"五君咏 向秀","宋末元初","钱选","向秀甘淡薄，深心托毫素。探道好渊玄，观书鄙章句。交吕既鸿轩，攀嵇亦凤举。流连河里游，恻怆山阳赋。"
"春景","宋末元初","吕徽之","脱溪冻解绿生波，好雨催花向晓过。宿酒未醒眠未起，半窗红日鸟声多。"
"丁督护曲 其二","宋末元初","赵文","丁督护，听我语。欲从君，臂不羽。嫁时所结发，剪之随君去。"
"丁督护曲 其三","宋末元初","赵文","丁督护，念我苦。未亡人，殇鬼妇。古若无衔冤，乾坤无风雨。"
"哭张文翁同舍 其二","宋末元初","赵文","扶上竹车去，知无再见期。谁能逃数定，不必恨归迟。白发扶棺母，青年上学儿。乱来朋友少，洒血一题诗。"
"挽蜀帅张公珏","宋末元初","刘埙","玉垒云浮五十秋，关西虓将勇无俦。三吴甑堕犹坚守，八柱唇亡不耐愁。泸水捷收劳騕袅，夔门机伏失兜鍪。吾君不负吾宁死，遗恨谁怜快敌雠。"
"黄帝洞庭张乐图","宋末元初","郑思肖","天水相涵万象清，咸池真乐妙无根。大音岂在九霄外，有意听时却不闻。"
"尧民击壤图","宋末元初","郑思肖","百姓相忘尧帝春，耕田凿井淡无情。只今正是何年月，日日月从东向生。"
"许由弃瓢图","宋末元初","郑思肖","天下摇头不肯为，恰如瓢挂老松枝。许由不在箕山在，千古高风属阿谁。"
"吕望垂钓图","宋末元初","郑思肖","八十翁翁心尚孩，渭滨痴坐弄徘徊。当初若是逃名者，谁要文王上钓来。"
"夷齐西山图","宋末元初","郑思肖","扣马痴心谏不休，既拚一死百无忧。因何留得首阳在，只说商家不说周。"
"老子度关图","宋末元初","郑思肖","紫气东来压万山，老聃吐舌笑开颜。青牛车外天风阔，摇动当年函谷关。"
"纪昌贯虱悟射图","宋末元初","郑思肖","从来绝艺欲超伦，何止弯弓用意深。觑破微尘微极处，忽开大地见红心。"
"钟子期听琴图","宋末元初","郑思肖","一契高山流水心，形神空静两忘情。自非父母所生耳，听见伯牙声外声。"
"荣启期三乐图","宋末元初","郑思肖","生死悠悠付老天，启期三乐亦超然。此身不得为男子，空活人间九十年。"
"庄子梦蝶图","宋末元初","郑思肖","素来梦觉两俱空，开眼还如阖眼同。蝶是庄周周是蝶，百花无口骂春风。"
"轮扁谏读书图","宋末元初","郑思肖","轮扁释椎开口谏，国君据坐展书开。古人糟粕终枯淡，谁醉天然滋味来。"
"宁戚饭牛图","宋末元初","郑思肖","斯人岂是饭牛者，浩叹空怀扣角悲。说到漫漫长夜处，南山白石也攒眉。"
"孺子濯缨图","宋末元初","郑思肖","秋影澄澄湛碧波，濯缨人远意如何。临风歌罢飘然去，卖弄沧浪清处多。"
"叶公画龙图","宋末元初","郑思肖","神物难传变化时，叶公眼外泄天机。一从亲见真头角，满手风云雷电飞。"
"孟尝君度关图","宋末元初","郑思肖","狐白裘边事若难，孟尝门下亦何颜。若无意智翻身去，半夜焉能度此关。"
"屈原九歌图","宋末元初","郑思肖","楚人念念爱清湘，苦忆九歌频断肠。只道此中皆楚国，还于何处拜东皇。"
"屈原餐菊图","宋末元初","郑思肖","谁念三闾久陆沉，饱霜犹自傲秋深。年年吞吐说不得，一见黄花一苦心。"
"范蠡扁舟图","宋末元初","郑思肖","乌喙无情奈若何，功成只合理渔蓑。跃身吴越兴亡外，一舸江湖风月多。"
"毛遂脱颖图","宋末元初","郑思肖","十九人中不数君，当机勇辩独超群。若非末后脱颖出，多得英风泼楚云。"
"鲁攲器图","宋末元初","郑思肖","此心安分即逍遥，无欲何愁外境摇。才有秋毫失中正，一杯水亦不能消。"
"列子窃鈇图","宋末元初","郑思肖","宇宙茫茫尽坦途，莫将得失自相辜。胸中若有一些子，大地山河俱窃鈇。"
"秋胡子图","宋末元初","郑思肖","郎归犹未到家中，艳语勾春妾面红。叵耐相逢不相识，梅花那肯恋东风。"
"西施捧心图","宋末元初","郑思肖","荡尽吴王醉后春，化为颦笑艳精神。当胸一点痛得别，直是妖娆恼杀人。"
"骊山老姥磨铁杵欲作绣针图","宋末元初","郑思肖","欲化龟蛇生圣胎，骊山微意孰能猜。纯钢一块都磨尽，不信纤毫眼不开。"
"秦女吹箫图","宋末元初","郑思肖","弄玉飘飘仙女姿，凤凰低舞久相期。箫中应有别一曲，飞出青天影外吹。"
"湘灵鼓瑟图","宋末元初","郑思肖","雾质烟姿雪月心，凌波无迹似多情。试听谁在湘江上，彷佛秋风曲数声。"
"毛女图","宋末元初","郑思肖","六国倾城辇入秦，深花密柳锁青春。神仙自有长生路，岂是阿房宫里人。"
"徐福采药图","宋末元初","郑思肖","仙药长生不易求，仙山可在海东头。祖龙灭尽诸侯后，徐福却来赢一筹。"
"青门种瓜图","宋末元初","郑思肖","百二山河势莫当，咸阳谁付与高皇。尽嫌嬴政鲍鱼臭，争慕邵平瓜圃香。"
"汉高祖将韩信图","宋末元初","郑思肖","先入关中得计多，彭城未是汉山河。不操擒纵英雄手，韩信何由肯倒戈。"
"张子房遇黄石公图","宋末元初","郑思肖","三度桥边伺老仙，始将兵法尽相传。不知蹑足此一计，还出书中第几篇。"
"四皓图","宋末元初","郑思肖","晔晔紫芝岩石隈，避秦有地似蓬莱。可怜白发坐不定，又被汉朝呼出来。"
"周亚夫细柳营图","宋末元初","郑思肖","细柳营中作略殊，宁容直入骤先驱。不因一见入门诀，文帝何曾识亚夫。"
"李广射石虎图","宋末元初","郑思肖","怪石蹲身草芥中，错疑猛虎喷腥风。何消重费将军力，只在当头一箭功。"
"董仲舒不窥园图","宋末元初","郑思肖","西汉诸儒君最醇，无人见面意应深。三年尽力窥经史，一旦看花了古今。"
"苏武牧羊假寐图","宋末元初","郑思肖","十九年间堕渺茫，饥来齧雪齿生香。一心只梦飞归国，双眼何曾看见羊。"
"苏李泣别图","宋末元初","郑思肖","同为武帝一时人，忠逆分违感慨深。早信子卿归汉去，泪痕滴滴滴黄金。"
"司马相如题柱图","宋末元初","郑思肖","初上升仙何慷慨，重来衣锦颇从容。男儿意气当如此，透过禹门方是龙。"
"张骞乘槎图","宋末元初","郑思肖","牛女宫中事若何，亲身曾得上天河。逢人莫说支机石，漏泄苍苍意已多。"
"翟公交情图","宋末元初","郑思肖","翟公冷语久逾新，汉世交情古亦今。不被死生贫贱转，此时方始见人心。"
"朱买臣卖柴图","宋末元初","郑思肖","年当五十始荣华，覆水难收重叹嗟。岂信后来春色别，满柴担上尽开花。"
"二疏东门祖帐图","宋末元初","郑思肖","昔日贤哉二大夫，东门祖帐耀通衢。太平时节独先去，阖国人知此意无。"
"严君平垂帘卖卜图","宋末元初","郑思肖","多是垂帘自养神，仅能了日即安贫。不离忠孝谈玄妙，岂是寻常卖卜人。"
"皇初平牧羊图","宋末元初","郑思肖","兄弟参商四十春，金华山里问斜曛。相逢不是牧羊客，白石颟顸冷笑君。"
"西王母蟠桃宴图","宋末元初","郑思肖","玄圃筵开物外春，万仙欢笑动精神。蟠桃种子今犹在，谁是三千年后人。"
"严子陵垂钓图","宋末元初","郑思肖","新莽纷纷未有涯，桐江山水颇为嘉。无心偶向一丝上，钓得清风满汉家。"
"袁安卧雪图","宋末元初","郑思肖","飞玉堆寒二丈过，杜门僵卧养天和。不愁屋外六花大，但觉胸中清气多。"
"高凤读书漂麦图","宋末元初","郑思肖","癖爱诗书苦未休，肯将俗事挂心头。等閒痛快语言外，那见雨来和麦流。"
"张天师飞升图","宋末元初","郑思肖","玉局曾经拜老君，子孙今尚宝玄文。要知龙虎山前意，但看空中数片云。"
"王粲覆棋图","宋末元初","郑思肖","鸦鹭争飞局局殊，便生国手亦难图。未曾落子有一著，王粲还能覆得无。"
"先主三顾草庐图","宋末元初","郑思肖","抱膝高吟梁父时，卧龙致雨未为迟。若无三顾草庐意，剖出心肝卖与谁。"
"孔明出师表图","宋末元初","郑思肖","一身英气射光芒，北定中原事转长。落得两篇出师表，至今只是汉文章。"
"孔明成都八阵图","宋末元初","郑思肖","孔明抱义耻偏安，不道中兴事业难。赖有石头知落处，任从人换八门看。"
"王祥卧冰图","宋末元初","郑思肖","母病杯羹意未谐，解衣竟欲卧冰开。有心直透清波下，安得无鱼跃出来。"
"王衍举阿堵物图","宋末元初","郑思肖","口不言钱早不同，何须相试苦相攻。今朝叱去阿堵物，一室玲珑分外空。"
"竹林七贤图","宋末元初","郑思肖","清谈何补晋江山，谁与中原了岁寒。惟有白云三四片，飞来自向古琅玕。"
"王子猷看竹图","宋末元初","郑思肖","秋沁徽之骨亦清，翠光如水漾空明。只图一见此君面，谁更问人閒姓名。"
"王子猷访戴图","宋末元初","郑思肖","雪夜怀人泛剡溪，造门而返是还非。不曾相见犹相见，满载清风独自归。"
"阮籍醉眠酒家图","宋末元初","郑思肖","少妇当垆应怪人，陶陶一觉了残更。无情不作如花想，梦见醉乡生月明。"
"刘伶荷锸图","宋末元初","郑思肖","酒国韶光无际涯，大人境界绝朋侪。生来自有一方地，何待醉终才始埋。"
"戴安道破琴图","宋末元初","郑思肖","独抱洋洋太古心，王门何苦欲相寻。狂来宁可破琴去，不许俗人闻此音。"
"孙康映雪读书图","宋末元初","郑思肖","孙康苦志惜居诸，雪夜无灯兴有馀。冷地白光生破屋，自然开眼见诗书。"
"张翰思莼鲈图","宋末元初","郑思肖","名爵虽荣心最苦，莼鲈有味食无厌。后来京洛风尘暗，转觉吴淞江水甜。"
"孙楚枕流漱石图","宋末元初","郑思肖","孙楚匆匆误答时，说来颇与事相违。枕流漱石翻为妙，活弄胸中倒一机。"
"庾亮登南楼图","宋末元初","郑思肖","老子情怀颇滑稽，登楼恰喜月明时。虽然于此兴不浅，要且诸人知不知。"
"周处除三害图","宋末元初","郑思肖","一朝周处奋英豪，三害皆除岂惮劳。若是不能降自己，纵屠龙虎不为高。"
"王羲之兰亭图","宋末元初","郑思肖","犹记兰亭三月三，流觞曲水畅清酣。分明一段永和意，好向羲之笔外参。"
"桓伊三弄图","宋末元初","郑思肖","倾盖相逢不问谁，知音那肯露心机。一声吹破清秋影，惊散闲云各自飞。"
"陆绩怀橘遗母图","宋末元初","郑思肖","独荐霜丸意不安，谁供甘旨侍团圞。蓦然忆著娘生面，万树黄金尽喜欢。"
"吴隐之饮贪泉图","宋末元初","郑思肖","外物终难换肺肠，隐之清介顿生狂。便教饮尽贪泉水，只觉通身白雪香。"
"郝隆晒腹书图","宋末元初","郑思肖","七夕庭中罗绮乾，邻家应是鄙儒冠。文章满腹无人识，铺与青天白日看。"
"陶渊明三径图","宋末元初","郑思肖","老气苍寒松树活，閒情幽淡菊花开。一条古路无人走，还且与人相往来。"
"陶渊明对菊图","宋末元初","郑思肖","彭泽归来老岁华，东篱尽可了生涯。谁知秋意凋零后，最耐风霜有此花。"
"王孝伯痛饮读离骚图","宋末元初","郑思肖","名士天生磊落才，只耽痛饮罄樽罍。谁传一味解酲法，歌断离骚眼自开。"
"许真君飞升图","宋末元初","郑思肖","铁柱遗踪尚俨然，五陵后必出群仙。当时谌姆说甚么，四十二人都上天。"
"孙登长啸图","宋末元初","郑思肖","碧眼空空照九州，阮公不是我同流。划然长啸谁听得，独有苏门山点头。"
"王烈餐石髓图","宋末元初","郑思肖","五百年方开此山，寒光浮暖湿而乾。明明正是洪濛髓，只恐凡人不肯餐。"
"桃源图","宋末元初","郑思肖","长城徭役苦咨嗟，澧水偷春隐岁华。有耳不闻秦汉事，眼前日日赏桃花。"
"烂柯图","宋末元初","郑思肖","日出樵柴日落归，几年黑白梦纷飞。看来直待斧柯烂，始悟老仙棋外机。"
"延平跃剑图","宋末元初","郑思肖","白昼平津涌似雷，尽惊灵物出尘埃。倒翻三尺挥空去，对舞双龙破浪来。"
"陶弘景三层楼听松风图","宋末元初","郑思肖","弘景层楼掉太清，万龙捲翠响泠泠。此心不出三界看，一片秋声何处听。"
"文选阁图","宋末元初","郑思肖","太子奢华能几年，尽将春梦付荒烟。错听古调一两拍，空嗅斯文数百篇。"
"唐明皇游月宫图","宋末元初","郑思肖","玉仗飞行驭太空，须臾径到广寒宫。三郎胸次无高见，落眼蟾蜍光影中。"
"李靖天瓢图","宋末元初","郑思肖","梦里骑龙出八荒，扫空热恼作清凉。不消数滴天瓢雨，净洗娑婆透骨香。"
"王勃滕王阁记图","宋末元初","郑思肖","王勃清才俊不禁，烂铺艳锦赏知音。空馀高阁青云里，谁识落霞秋水心。"
"狄仁杰白云亲舍图","宋末元初","郑思肖","驻马回头眺碧空，河阳在望去匆匆。吾亲虽舍白云下，岂出梁公一念中。"
"孟浩然归隐图","宋末元初","郑思肖","明主怜才若赐官，奔驰微禄负家山。狂吟搔首笑归去，满路秋光上醉颜。"
"李太白砚靴图","宋末元初","郑思肖","斗酒未乾诗百篇，篇篇奇气走云烟。自从捧砚脱靴后，笑看唐家万里天。"
"杜子美茅屋为秋风所破歌图","宋末元初","郑思肖","雨捲风掀地欲沈，浣花溪路似难寻。数间茅屋苦饶舌，说杀少陵忧国心。"
"杜子美骑驴图","宋末元初","郑思肖","饭颗山前花正妍，饮愁为醉弄吟颠。突然骑过草堂去，梦拜杜鹃声外天。"
"子美孔明庙古柏行图","宋末元初","郑思肖","诸葛甘棠岁月深，霜皮黛色郁沉沉。尚垂清荫蜀国里，一树风霜千载心。"
"韩昌黎祭鳄鱼图","宋末元初","郑思肖","朝奏空言暮远途，蓝关飞雪渍衣裾。岂期去国八千里，此意犹能化鳄鱼。"
"柳子厚赋寒江钓雪图","宋末元初","郑思肖","空玄影外渺孤舟，不与渔翁意思侔。万顷风涛一天雪，且看谁解下金钩。"
"卢仝煎茶图","宋末元初","郑思肖","月团片片吐苍烟，破帽笼头手自煎。七椀不妨都吃了，恣开笑口骂群仙。"
"陆龟蒙茶灶笔床图","宋末元初","郑思肖","笠泽往来无定期，煮茶垂钓醉吟诗。一船清致终难画，不是散人应不知。"
"公孙大娘舞剑图","宋末元初","郑思肖","织手生风搅昼寒，好花翻影艳清欢。试看不犯锋铓处，舞碎晴空雪一团。"
"张果老倒骑驴图","宋末元初","郑思肖","云是尧时丙子生，狂踪怪迹恣幽情。拗驴面目不须看，一任骑来颠倒行。"
"张志和渔父图","宋末元初","郑思肖","苕霅春深花满溪，一钩翻动碧琉璃。蓑衣箬笠尽有意，不到斜风细雨知。"
"蓝采和踏踏歌图","宋末元初","郑思肖","踏踏歌中天地开，红颜春树莫相催。蓝袍转破转奇特，别看仙人舞一回。"
"钟吕传道图","宋末元初","郑思肖","钟吕喃喃手指空，应谈玄牝妙无穷。都来造化只半句，不在丹经文字中。"
"吕洞宾卖墨图","宋末元初","郑思肖","链就玄玄一块金，朝磨暮写愈精神。先生此墨初无价，不识谁为买墨人。"
"沈东老遇吕洞宾图","宋末元初","郑思肖","东老忘怀相遇时，洞宾烂醉以为期。聊题不涉毫端句，早被石榴皮得知。"
"中秋苦雨赵知微登天柱峰赏月图","宋末元初","郑思肖","人爱中秋月色同，忽惊凉雨翳昏钟。如何只隔一重膜，不见仙家天柱峰。"
"南柯蚁梦图","宋末元初","郑思肖","忘了堂堂六尺身，鬼花生艳幻微春。绝怜蚁窟无分晓，迷尽古今多少人。"
"崔护觅水图","宋末元初","郑思肖","哭断东风转有情，俄惊满面笑容新。当时饮水今犹醉，别是桃花半点春。"
"倩女离魂图","宋末元初","郑思肖","有心谁怕铁为墙，直透虚空未易量。若问合离真伪事，满池绿水笑鸳鸯。"
"崔智韬虎妻图","宋末元初","郑思肖","佳人睡觉失青山，恶毒心肠卖笑颜。认得皮毛一归去，花枝无艳虎全斑。"
"玉川长须赤脚图","宋末元初","郑思肖","惯立煎茶屋角头，低眸频候雪花浮。一奴一婢亦作怪，不为先生破屋愁。"
"陈抟睡图","宋末元初","郑思肖","五季干戈乱似麻，慵将醒眼阅年华。齁齁一觉华山里，谁问春开几度花。"
"苏东坡前赤壁赋图","宋末元初","郑思肖","泛舟赤壁痛衔杯，孟德英豪安在哉。何似江山风月妙，不从自己外边来。"
"李伯时所画太一真人莲叶舟图","宋末元初","郑思肖","太一真人妙出神，聊乘莲叶下南冥。若人欲识空凉境，但诵薰风一卷经。"
"无名氏巡檐数修竹图","宋末元初","郑思肖","四檐玉立碧重重，终日相看眼亦空。何啻数来千万个，不知那个弄清风。"
"锦钱馀笑 其一","宋末元初","郑思肖","有时业一笑，清于万壑冰。有时吐一语，浊于三月春。所以天地閒，不著如是人。任之波波走，永劫长沉沦。"
"锦钱馀笑 其二","宋末元初","郑思肖","昔有古先生，忒杀不唧溜。拈得一枝花，失却一张口。白昼叫不醒，徒尔打筋斗。若欲了此意，但饮一杯酒。"
"锦钱馀笑 其三","宋末元初","郑思肖","晚年阖闾国，侨寓陋巷屋。屋中无所有，事事不具足。终不借人口，伸舌觅饭吃。以此大恣纵，骂人笑吃吃。"
"锦钱馀笑 其四","宋末元初","郑思肖","山中一溪水，绝与众水别。不解饮清风，只解醉明月。一片清泠意，活动流不彻。何劳濯缨人，再三苦饶舌。"
"锦钱馀笑 其五","宋末元初","郑思肖","我家南山南，日月最相爱。清光泼面来，只是无人买。我昔买淂之，翻手恣买卖。山北诸草木，也只得礼拜。"
"锦钱馀笑 其六","宋末元初","郑思肖","佯狂真佯狂，踏碎东风影。一任东风吹，花意乱不定。闹闹人丛中，人人唤不应。借问老先生，莫教是姓郑。"
"锦钱馀笑 其七","宋末元初","郑思肖","头戴烂纱巾，脚踏破鞋底。不知以何道，琮琤宇宙里。或恐是达人，毋乃是痴子。我亦欲问之，面冷似铁鬼。"
"锦钱馀笑 其八","宋末元初","郑思肖","我有一句子，朗朗最分明。问水水亦笑，问石石亦嗔。独有老枯树，闻之弥精神。从此开笑面，恼杀天下人。"
"锦钱馀笑 其九","宋末元初","郑思肖","崛强数十年，只弄一枝笔。笔是无根花，日月常结实。千千万万颗，颗颗如红日。日日采将来，布施十方佛。"
"锦钱馀笑 其十","宋末元初","郑思肖","苍蝇亦奇哉，腹内矢何物。黑者变为白，白者变为黑。不换人活眼，何以化流俗。我来阎浮提，却喜无此术。"
"锦钱馀笑 其十一","宋末元初","郑思肖","一火陶铸来，莫不皆完具。岂有一造化，而劳别父母。可怜生盲者，当面不辨主。此理甚无斁，唾汝化为土。"
"锦钱馀笑 其十二","宋末元初","郑思肖","不怕明日死，且喜今日活。拍响浪敲击，飞谑讯挑挞。直送双眼去，天外破毫末。卢都横上唇，口门八寸阔。"
"锦钱馀笑 其十三","宋末元初","郑思肖","三三即九九，数之何曾有。九九非三三，拈来不用参。满顶发䰐鬖，满面骨岩巉。不知死日至，只是弄痴憨。"
"锦钱馀笑 其十四","宋末元初","郑思肖","巉巉岩谷中，尽谓是白石。一见一摩挲，老眼滴寒碧。绝无一点香，苍顶直坚立。当道横黄金，惜哉无人识。"
"锦钱馀笑 其十五","宋末元初","郑思肖","叫笑舞荒唐，面上生雪霜。一味呵呵笑，赤脚走四方。明月忽见憎，憎我太枯清。我亦骂明月，骂月弄光明。"
"锦钱馀笑 其十六","宋末元初","郑思肖","每爱入深山，最怕石路恶。剖树斫木屐，坚欲护双脚。即忙著将来，步步革落落。从教世上人，骂我错错错。"
"锦钱馀笑 其十七","宋末元初","郑思肖","二十馀年来，非不喜饮酒。近日青天痴，也逐世人走。骂詈古冰雪，赞叹新花柳。安得不独行，鼻角插入口。"
"锦钱馀笑 其十八","宋末元初","郑思肖","飘飘山中行，与云同出没。饥来餐生石，入口细无骨。满吻流甘香，不嚼而味出。幽禽独赏音，数声不可忽。"
"锦钱馀笑 其十九","宋末元初","郑思肖","生来好苦吟，与天争意气。自谓李杜生，当趋下风避。而今吾老矣，无力收鼻涕。非惟不成文，抑且错写字。"
"锦钱馀笑 其二十","宋末元初","郑思肖","昔者所读书，皆已束高阁。只有自是经，今亦俱忘却。时乎歌一拍，不知是谁作。慎勿错听之，也且用不著。"
"锦钱馀笑 其二十一","宋末元初","郑思肖","突然出身来，拨却青天转。击破古洪濛，碎作七八片。片片生春风，散作花柳面。面面冷眼笑，何处不相见。"
"锦钱馀笑 其二十二","宋末元初","郑思肖","顽绝绝顽绝，以笑为生业。刚道黑如炭，谁知白似雪。笑杀娑婆儿，尽逐光影灭。若无八角眼，岂识四方月。"
"锦钱馀笑 其二十三","宋末元初","郑思肖","叫卖没底有，有价不敢道。拾得一块泥，胜如万块宝。如此至鹘突，直是不老草。逢人但点头，好好好好好。"
"锦钱馀笑 其二十四","宋末元初","郑思肖","何待死方休，即今骨已朽。奇特动天地，也掷向背后。咄这臭矢囊，恣情开大口。几翻说得风，惊落虚空走。"
"题多景楼","宋末元初","郑思肖","英雄登眺处，一剑独来游。男子抱奇气，中原入远谋。江分淮浙土，天阔楚吴秋。试望斜阳外，谁宽西顾忧。"
"逢陈宜之","宋末元初","郑思肖","行李苦役役，相逢古润州。千金一夜醉，四海十年游。山静鬼行月，宵凉人梦秋。近闻边事急，畎亩得无忧。"
"越州飞翼楼","宋末元初","郑思肖","飞来绝顶上，流盼入无垠。国土东南阔，山川今古新。高楼临白日，平地载青春。直欲蓬莱去，因风问大钧。"
"书怀寄孟耐翁","宋末元初","郑思肖","弓冶学不就，悠悠信所之。坐看浮世梦，吟白少年髭。树冷巢营鹊，山晴角解麋。睹兹岁又晚，而我独何为。"
"山中闻鹤","宋末元初","郑思肖","凉夜坐岩石，飞来白鹤鸣。星流银弹过，月碾玉轮行。万里思不极，一天秋更清。欣然有所得，长啸度蓬瀛。"
"游观音山怀乡僧贵月溪","宋末元初","郑思肖","天地一閒人，孤云自在身。去来心不碍，语默意俱深。山叠千层树，花连四望春。旧年同笑语，今日独登临。"
"重题多景楼","宋末元初","郑思肖","无力可为用，登楼欲断魂。望西忧逆贼，指北说中原。粮运供淮饷，军行戍汉屯。何年遂所志，一统正乾坤。"
"送人之官","宋末元初","郑思肖","烂醉拥貂裘，挥鞭跨紫骝。客途寒色重，边地月华愁。旌旆开前道，江山指别州。相逢俄作别，沧海一虚舟。"
"僧房夜坐","宋末元初","郑思肖","说到死生处，令人羡出家。法身终不坏，浊世自无涯。梵夹金销字，经帘綵散花。拥炉待月上，溶雪煮春芽。"
"听琴","宋末元初","郑思肖","洋洋盈耳间，一派水潺潺。意不随声尽，心应与物闲。宿云穿窦出，飞鸟御风还。却喜无人识，支颐看远山。"
"寄友人","宋末元初","郑思肖","御街暂分手，相忆两相望。生意随春动，新诗入梦香。九天饶雨露，一水贯苏杭。地控衣冠会，声名日日彰。"
"就泛省留别","宋末元初","郑思肖","歌声送晚酒匆匆，颇快青霄志已通。灯火几年成旧业，文章今日试新功。九天宫阙春城晓，万国轮蹄辇路风。每念苍生受辛苦，愿为霖雨白云中。"
"夏驾湖晚步怀古","宋末元初","郑思肖","岂独吴王事可怜，人生回首总凄然。空嗟落日犹如梦，不记东风几换年。宝驾迹消前古地，菱歌声断晚凉船。如今城郭都迁变，茅屋荒颓草积烟。"
"睡觉有怀寄王梅坞垓","宋末元初","郑思肖","向年治乱屡兴怀，此日清闲独把杯。千古英雄人不见，一楼风雨梦初回。空中变化观龙见，世上凄凉误凤来。须入山林了生死，莫将心迹付尘埃。"
"送人之行在","宋末元初","郑思肖","歌断阳关奏暮笳，东风吹客向京华。三更舟度淞江月，一路春连上苑花。地逼星辰黄道近，山环宫殿紫云斜。兹游归计须宜早，莫遣相思梦绕家。"
"飘零","宋末元初","郑思肖","飘零书剑十年吴，又见西风脱尽梧。万顷秋生杯后兴，数茎雪上镜中须。晴天空阔浮云尽，破屋荒凉俗梦无。惟有固穷心不改，左经右史足清娱。"
"怀归","宋末元初","郑思肖","突兀高楼落照间，此身迥出俯人寰。客心不逐年华老，诗兴何曾月夜闲。峡水流归天际海，淮云飞度浙中山。杜鹃啼后归舟发，只有春愁满载还。"
"南山老松","宋末元初","郑思肖","凌空独立挺精神，节操森森骨不尘。半夜波涛惊鹤梦，几番风雨护龙身。心贞宁受岁寒变，气老常涵古意新。终见取为梁栋去，紫烟空锁碧磷?。"
"即事","宋末元初","郑思肖","河朔杯多席莫逃，碧筒制酒饮儿曹。雨馀地润南风爽，秋近宵凉北斗高。月下梦归吴苑路，天涯心绕浙江皋。灵均仙后无人怨，谁肯明时赋续骚。"
"访隐者","宋末元初","郑思肖","石窦云封隐者家，一溪流水绕门斜。满山落叶无行路，树上寒猿剥藓花。"
"春词","宋末元初","郑思肖","春气暄妍御夹纱，玉钗双袅绿云斜。倚栏看遍庭前树，尽是枝头结子花。"
"怀友","宋末元初","郑思肖","今日樽前忽忆君，为怜秋事又平分。坐来凝睇西风久，过尽天边数片云。"
"春日游承天寺","宋末元初","郑思肖","野梅香软雨新晴，来此闲听笑语声。不管少年人老去，春风岁岁阖闾城。"
"赠老王道人","宋末元初","郑思肖","曾宴瑶池王母家，瞳方鬓黑脸凝霞。休将甲子来相问，知见蟠桃几度花。"
"书兰亭帖后","宋末元初","郑思肖","千载流芳禊事馀，鼠须笔法重璠玙。晋人多喜清虚话，不及兰亭一纸书。"
"湖上漫赋二首 其一","宋末元初","郑思肖","藓崖苍润雨初乾，石罅飞泉喷雪寒。啼断禽声山更静，青松影下倚栏干。"
"湖上漫赋二首 其二","宋末元初","郑思肖","一望湖光镜面平，暮鸦过尽断霞轻。狂来飞上高峰顶，趺坐松柯叫月生。"
"仙兴","宋末元初","郑思肖","跣足蓬头烱碧瞳，划然长啸响天风。千岩万壑无人迹，独自飞行明月中。"
"咏怀三首 其一","宋末元初","郑思肖","读书陋巷中，愚直与时忤。一鹤仰天鸣，志不在尘土。有怀诸葛公，默然不发语。后世无斯人，清风激千古。"
"咏怀三首 其二","宋末元初","郑思肖","居屋虽不大，终日心闲闲。口诵圣人书，立身仁义间。俯仰无愧怍，兹道诚为难。君子常进德，小人偷自安。"
"咏怀三首 其三","宋末元初","郑思肖","驱车欲出门，独立眺虚旷。恣意杯酒间，舞剑心悲壮。虽在寂寞滨，心实千载上。天地固寥廓，亦当定所向。"
"吴江垂虹雨后观荷","宋末元初","郑思肖","睡龙瞪目开，射光冯夷宫。翻身弄变化，噀水湿洪濛。浪花捲寒雪，斜喷清泠风。雨歇龙归来，波心卧晴虹。净洗秋色出，霁景涵青空。烁烁锦炫昼，新绿妒娇红。湿香吹不飞，恋抱花心中。醉面仰天笑，月照三吴东。"
"虎丘","宋末元初","郑思肖","何年海涌来，霹雳破地脉。裂透千仞深，嵌空削苍壁。山润石乳甘，秋冷铁花碧。阖闾云空愁，银虎去无迹。蛟龙镇奇险，拱护梵王宅。"
"寄萧梅初二首 其一","宋末元初","郑思肖","韫匮玉未售，妄想夜生梦。风霜鬓鬅鬙，谈笑气澒洞。上天宫阙高，凡身血肉重。顾影无其俦，一呼四壁动。抱兹忠义心，惭与猿鹤共。"
"寄萧梅初二首 其二","宋末元初","郑思肖","雁声杳然来，壮心惕然跃。委身坐枯静，飞语讯冥漠。会学屠龙技，岂授龟手药。学成无所用，举世亦错愕。孰云方寸微，天地入笼络。春阔花无边，雨骤云不薄。不齐皋夔肩，当跨孤飞鹤。"
"观雪","宋末元初","郑思肖","吾独爱观雪，心与雪同色。清兴匝空朗，或语或时默。李白有狂才，飞笔写无极。惊倒天上人，世间晓不得。"
"古诗三首 其一","宋末元初","郑思肖","笔田不丰年，百巧皆画饼。宿火潜永耀，奚慕脱囊颖。汲古饮玄味，至妙终身领。虚怀抱空明，爽语吐清泠。不将白日身，浪走红尘影。何当踏云飞，始信骅骝猛。"
"古诗三首 其二","宋末元初","郑思肖","醉歌京华春，行迈心摇摇。孤云未致雨，随风南北飘。王国天地极，斡运四海遥。城中百万户，飞檐插紫霄。倾金买谀噱，仰面气宇骄。不重读书人，研苦坐寂寥。我欲封绿章，天门高岧峣。岂抱浩然气，长年而渔樵。"
"古诗三首 其三","宋末元初","郑思肖","苍苍碧玉盘，乌兔东西跳。一气母群儿，各弄性情妙。雷动蛰龙飞，天老哀猿吊。俯首问洪濛，万古一长啸。"
"秋歌","宋末元初","郑思肖","凉风捲地吹秋来，秋之为气何清哉。紫箫露华浴万宇，暑神欲驻难裴回。今年舍我去者二百二十有五日，今日之后谁使来日来相催。琥珀满卮，发越清奇。万物脆而易化，五官灵而多知。一世之间几千万人，一人之心几千万变，碎裂神气纷云为。液槁矣而告惫，气翻然而相辞。适之变化，不知其谁。气母一丸，空虚跳跃。金浮木沉，老怪消铄。我之变化，亦不知谁。苍苍茫茫万万古，玄瞳烱歘夜不瞽。醉中唤秋与秋语，秋辞凄脆咽不吐。忽欲骑鲸汗漫游，海藏飞出白玉鼓。"
"春歌","宋末元初","郑思肖","去年秋日作秋歌，今年春日奈春何。往春叠叠叠万古，来春冥冥春更多。青皇旌旆开天衢，三八二十四头苍龙车。大开东方宫殿坐，八荒之内交相贺。红紫茸茸烂如缬，回首柳花扑晴雪。造物弄人祗片时，弄死世人人不知。我心清泠湛无边，流光澒洞先天先。前身本在未铸日月前，黄面瞿昙，长耳老聃，乃吾无量劫后之孙。后身复现搦碎虚空后，当知所南先生为无量劫前之祖。人生精魄假合舞幻妄，纷如气丸跳尘土。偶然而来托为形，飘然而去若无主。今日之今，霍霍诩诩。少焉瞩之，已化为古。胡为堕影黄泗浦，独坐翛然看春雨。山苍苍，水茫茫，百岁劫劫太极长。我来濯形白云乡，大笑世上生颠狂。醉笔作歌字不讹，宛然苍蛟老蜃势相拿。"
"琴女行","宋末元初","郑思肖","嫦娥开殿当高青，白光染夜生空明。望中泠泠瑩如水，碧透肉镜双瞳子。窄袖笼春玉笋娇，援琴一鼓秋潇潇。瑶池女子旨趣别，紫清吹下太古雪。双鬟翠腻绾香雾，临风欲控青鸾羽。应悔思凡谪尘土，长向花前忆王母。"
"遇秋涧","宋末元初","郑思肖","灵襟吐泄山川秀，擒勒造化归双手。玄云飞雨破青空，耸动万象鬼神走。我昔先人游荆州，曾同君醉江汉楼。手捉明月入口吞，足踏清风跨海游。于今二十二年后，古吴国中相邂逅。先人虽负一代名，不似先生今白首。"
"雪中醉题","宋末元初","郑思肖","玄雪冥冥凝不飞，朔雪洒洒晴还落。水神恣意弄奇怪，宇宙一白阴风恶。南州客子心飘飖，狂发长歌破寂寥。醉中浏亮金石声，精神秀发意气骄。故人睨目嗔我怪，抚掌大笑群儿骇。我家万卷列中堂，古人颠怪皆曾载。须臾酒醒那得知，索纸落笔蛟龙飞。明晓火轮飞出海，来看壁上新题诗。"
"前雪歌","宋末元初","郑思肖","玄冥玄玄玄又玄，一夜一尺平阶前。故现幻化瞒俗眼，忽变境界为神仙。弥望洁净失污秽，与世坦荡忘攲偏。混沌有影昼短短，穹窿无缝云悬悬。慢飘如倦欲止歇，斜洒似舞争便嬛。万物根蒂不可见，数笔图画安能传。诗战素手白相敌，酒潮赧脸红不鲜。老龟缩壳息饮气，卧龙哆口寒凝涎。木帝舍暖施下土，火精气驭行中天。须臾被野尽锦绣，四望四野春无边。"
"后雪歌","宋末元初","郑思肖","不知今日是何年，忽然生白照无边。全体瑩净妙无象，还我太极未分前。开口大笑说不得，一日一夜独自颠。与君同此光明域，有辞难铸玄中玄。醉吐大语吞六合，前古朽言无光鲜。浩然之气开虚空，举头渺渺皆青天。"
"岁旦登万佛阁观雪","宋末元初","郑思肖","赤脚踏上万佛顶，全身坐断清净境。见大光明遍法界，不见三千大千影。一时八面俱玲珑，诸尘诸相本无踪。色不是色空不空，瑩然塞破虚空中。怪见此番寒彻骨，无中弄得光芒出。蓦地省得大年朝，即是正月初一日。"
"火德","宋末元初","郑思肖","火德续正统，东南气运昌。雒京都赤帝，鲁史笔天王。八极开清晓，群星避太阳。讴歌今有在，历数永无疆。"
"我生","宋末元初","郑思肖","我生逢叔世，凡事倍辛勤。汉鼎乱犹在，胡笳愁不闻。好花嫌朔雪，回雁避南云。无奈浩然气，临风歌古文。"
"春雪中作寄萧梅初","宋末元初","郑思肖","春来频下雪，弥望涨痴阴。无地可容足，有天能见心。峨冠甘虏笠，正语化蛮音。何日得隐去，深山深更深。"
"写愤四首 其一","宋末元初","郑思肖","天命尚属汉，大夫空美新。三宫犹万里，一念只孤臣。泪尽眼中血，心狂梦里身。勿云今已矣，举首即苍旻。"
"写愤四首 其二","宋末元初","郑思肖","未能归赵璧，我不厌干戈。万古青天在，三年白骨多。春风仍岁月，世界自山河。宁忍委国难，飞身入薜萝。"
"写愤四首 其三","宋末元初","郑思肖","北虏昔深入，东瓯亦未曾。江山能几战，风雨废诸陵。云尽喜天出，宵残愿日升。苍苍今悔祸，谶应两中兴。"
"写愤四首 其四","宋末元初","郑思肖","不信夜不晓，哀哀锁暗颦。铁城蹲败土，锦国涨腥尘。草泣荒宫雨，花羞哨地春。少焉开霁色，四望一时新。"
"赠僧","宋末元初","郑思肖","澹然无所著，暂走世间尘。罗汉来东土，将军现后身。语香清净法，心苦乱离春。曾得拈花意，纵横变化新。"
"独钓","宋末元初","郑思肖","高兴一丝在，清风万古长。不为周吕望，愿似汉严光。天下皆秋雨，山中自夕阳。后来有孺子，终久辨沧浪。"
"书前后臣子盟檄后","宋末元初","郑思肖","死亦乌可已，丹心阐大猷。恭承父母教，用剪国家仇。日破四洲夜，天开六幕秋。终当见行事，不与世同流。"
"墨兰","宋末元初","郑思肖","钟得至清气，精神欲照人。抱香怀古意，恋国忆前身。空色微开晓，晴光淡弄春。凄凉如怨望，今日有遗民。"
"晓晴","宋末元初","郑思肖","雨晨辉朗霁，一碧湛无垠。草木新容净，林峦远意分。海生东出日，天散北飞云。却喜风犹竞，微凉透夏薰。"
"晚晴","宋末元初","郑思肖","落照开空霁，明霞映水鲜。乾文悬造化，土脉润山川。白满重圆月，青还不翳天。定钟声更彻，通昔喜无眠。"
"此心","宋末元初","郑思肖","此心期不变，曾洒血为盟。举世无人识，终年独自行。海中擎日出，天外唤风生。净尽去云雾，重开白昼明。"
"即事八首 其一","宋末元初","郑思肖","举头云苍莽，何以喻吾怀。白眼世无偶，青天路可阶。湘兰终恋楚，吴橘不踰淮。龙卧未雷雨，池塘空沸蛙。"
"即事八首 其二","宋末元初","郑思肖","栖迟破屋下，书史自徜徉。道不嫌清苦，人皆笑独狂。晚花亏雨露，老树惯风霜。莫望阖门北，愁云天外长。"
"即事八首 其三","宋末元初","郑思肖","一说乾坤事，无愁鬓亦斑。心飞空阔外，身堕乱离间。日落经何国，归云识故山。凭谁扣冥漠，天道几时还。"
"即事八首 其四","宋末元初","郑思肖","徉狂全性命，守死混樵渔。道否怀才老，心高涉世疏。掌中筹地理，灯下论兵书。愧我非诸葛，何人顾草庐。"
"即事八首 其五","宋末元初","郑思肖","山川不可望，荒草苦何深。故国英雄泪，终身父母心。清池函瑩玉，落日堕圆金。休问愁多少，芳年雪上簪。"
"即事八首 其六","宋末元初","郑思肖","薰风吹不透，热恼苦无涯。时异生深恨，云飞动壮怀。醉谈天下事，清坐月中阶。此意有谁解，儿童自听蛙。"
"即事八首 其七","宋末元初","郑思肖","大地尽戎马，皇皇奚所之。此身犹梦里，无处问天涯。鸟影惊飞弹，蝉声避过旗。愿言仍旧贯，生死太平时。"
"即事八首 其八","宋末元初","郑思肖","独闭衡门坐，无言意极长。赤心怀赵日，绿鬓染吴霜。火正当阳地，风来自午方。连宵验天象，心宿炳明堂。"
"宿半塘寺","宋末元初","郑思肖","一襟清气足，此夜岂人寰。醉影松杉下，吟身风露间。秋悬当殿月，云宿近城山。明发骑鲸去，飘然不可攀。"
"对雨有怀","宋末元初","郑思肖","世道忽翻覆，愁来痛彻心。腥风行杀气，淫雨哭秋阴。虏睨朝廷玺，官空帑藏金。妃嫔今草地，宫髻泪中簪。"
"次韵","宋末元初","郑思肖","冥迷江树外，一鸟破云还。雨雪乾坤变，干戈笔砚闲。命于时不偶，心与道相关。终见二三月，花边展笑颜。"
"自挽","宋末元初","郑思肖","堂堂男子不封侯，与命为仇死未休。陷虏有歌春梦断，哭天无地夜魂愁。九清风露极玄处，万古虚空自在游。痛恨莫能生报国，从今阴骘溥南州。"
"一旦","宋末元初","郑思肖","一旦蒙尘朔漠行，杜鹃哭破旧冤声。金杯暂饮胡瓶酒，玉铉谁调御鼎羹。故国夜长天正晦，离宫春尽草初生。小臣有誓曾铭骨，不到神州不太平。"
"偶成二首 其一","宋末元初","郑思肖","剑气荧荧夜属天，忍观禾黍废苍烟。梦中亦问朝廷事，诗后唯书德祐年。花柳有愁春正苦，江山无主月空圆。如今好弃毛锥子，望北长驱马一鞭。"
"偶成二首 其二","宋末元初","郑思肖","曾受家传究典坟，自期不与俗人群。君臣位乱纲常在，父母恩深生死分。霁日行空镕积雪，长风吹晓净残云。坐令世上春光好，长使桃花笑脸醺。"
"答","宋末元初","郑思肖","语声带咽吐新诗，彻骨衔冤痛不知。报国心惟忧汉贼，读书人肯学胡儿。剑携入手霜三尺，镜挂当胸月一规。终久难磨天理在，匪伊谈笑定时危。"
"雁足","宋末元初","郑思肖","雁足冥冥未报归，此心裂碎有谁知。一怀愤闷心衔苦，两鬓䰐鬖发倒垂。醉后爱歌诸葛表，生来耻读李陵诗。喜吾筋力犹强健，愿为朝廷理乱丝。"
"次韵三首 其一","宋末元初","郑思肖","百岁光阴十过三，故山路梗梦中还。看来身在终为累，悟得心空始是閒。几度踏云归草屋，有时卧雨掩松关。人间转盼皆陈迹，何必长生久驻颜。"
"次韵三首 其二","宋末元初","郑思肖","活计烟波羡谢三，醉眠钓艇去仍还。为怜死者今何在，笑杀忙人不识閒。烛影欲残登夜榻，鼓声未绝启晨关。匆匆役役尘中走，一见青山一动颜。"
"次韵三首 其三","宋末元初","郑思肖","花前欢笑忆春三，何故东君尚未还。一寸心中千种事，百年世上几时閒。虏迁玉帛犹归市，马犯金汤即弃关。生怕朔风吹下雪，飞来点鬓妒红颜。"
"古时","宋末元初","郑思肖","古时明月碧霄间，曾照鸾舆幸蜀还。御座乍空三殿远，朝仪暂歇六更闲。马屯腥雾彤墀坏，莺哭冤春玉户关。苦是年年归旧燕，绕檐偷语问龙颜。"
"闻陷虏宫女所问","宋末元初","郑思肖","尘污宫装粉不香，死生魂梦只昭阳。一逢人自南来者，垂泪殷勤问二王。"
"题陶渊明集后","宋末元初","郑思肖","拂袖归来未是迟，传家何用五男儿。不堪生在义熙后，眼见朝廷被篡时。"
"秋雨","宋末元初","郑思肖","云满长空雨满山，凄凄风色变新寒。夜来白帝将秋去，万树淋漓哭不乾。"
"逢故人","宋末元初","郑思肖","晓路云埋拨未开，霜风空老栋梁材。平生不识悲秋事，今日白头何处来。"
"秋成","宋末元初","郑思肖","秋成田里自人烟，刁斗声中又一年。王莽货泉成底事，东都仍用五铢钱。"
"南望","宋末元初","郑思肖","南阳遥望见舂陵，残雪初消霁日升。郁郁葱葱有佳气，汉家天子必中兴。"
"匈奴","宋末元初","郑思肖","匈奴残破汉封疆，江北江南尽战场。若问生灵谁是主，如今天子又康王。"
"绝句十首 其一","宋末元初","郑思肖","羊裘独钓浙江湄，百姓哀哀苦乱离。但得汉家鸿业在，莫愁光武奋身迟。"
"绝句十首 其二","宋末元初","郑思肖","目断秋江欲暮时，天边落叶弄愁飞。翠华幸北平安信，只愿新鸿带得归。"
"绝句十首 其三","宋末元初","郑思肖","玉辇愁经草地腥，酸风频捲马头尘。我朝三百年忠厚，不信山河属别人。"
"绝句十首 其四","宋末元初","郑思肖","阊门城外水涵空，雁影凄凉落照中。一望秋风数千里，不知何处是行宫。"
"绝句十首 其五","宋末元初","郑思肖","草木恩深雨露馀，公卿环列汉庭居。一朝投阁千年笑，却是杨雄不读书。"
"绝句十首 其六","宋末元初","郑思肖","一叶飞秋万树寒，行吟憔悴倚栏干。渊明只忆晋朝事，满眼黄花泪不乾。"
"绝句十首 其七","宋末元初","郑思肖","银汉斜倾玉漏残，钗虫熠熠照清寒。最怜今夜下弦月，一半娑婆树不完。"
"绝句十首 其八","宋末元初","郑思肖","騣笠毡靴搭护衣，金牌骏马走如飞。十三门里秋光冷，谁梦朝天喝道归。"
"绝句十首 其九","宋末元初","郑思肖","西风满路奈愁何，昏鼓声中厌北歌。菱藕市空灯火断，一城秋怨月明多。"
"绝句十首 其十","宋末元初","郑思肖","子夜神游碧落间，群仙飞语下人寰。上天深念苍生苦，特敕三宫圣驾还。"
"五忠咏 丞相李公","宋末元初","郑思肖","大驾迢迢已北行，淮南犹守九州城。只谋渡海南归国，不意忘躯博得名。"
"五忠咏 都统王公","宋末元初","郑思肖","健儿三百陷胡尘，匹马孤腾勇过人。至死执刀唯骂贼，自言不作两朝臣。"
"五忠咏 随驾内嫔某氏","宋末元初","郑思肖","玉殿辞春陷马尘，忍将膻秽污贞身。能行男子难行事，羞杀朝中投阁人。"
"寄同庚友","宋末元初","郑思肖","淳祐初年同下生，已经三十七番春。此身虽堕胡尘里，只是三朝天子臣。"
"即事","宋末元初","郑思肖","旅琐曾听月下猿，至今触事即愁端。北风昨夜无情甚，又作冬来一信寒。"
"小春花","宋末元初","郑思肖","天地无情正北风，飞鸿哀咽乱云中。此时纵使开千树，不及东皇一点红。"
"对菊四首 其一","宋末元初","郑思肖","天风吹古秋，独立殿寒馥。我父昔爱之，终身不忘菊。"
"对菊四首 其二","宋末元初","郑思肖","受命太极前，立身晚秋后。一朝扬清香，名动天下口。"
"对菊四首 其三","宋末元初","郑思肖","日月虽云逝，山中秋自香。平生抱正色，谁怕夜来霜。"
"对菊四首 其四","宋末元初","郑思肖","三径今非昔，多愁老此身。谁知陶靖节，只是晋朝人。"
"陷虏歌","宋末元初","郑思肖","德祐初年腊月二，逆臣叛我苏城地。城外荡荡为丘墟，积骸飘血弥田里。城中生灵气如蛰，与贼为徒廿六日。蚩蚩横目无所知，低面卖笑如相识。彼儒衣冠谁家子，靡然相从亦如此。不知平日读何书，失节抱虎反矜喜。有粟可食不下咽，有头可断容我言。不忍我家与国同休三百十六年，阅历凡几世，忠孝已相传。足大宋地，首大宋天。身大宋衣，口大宋田。今弃我三十五岁父母玉成之身，一旦为氓受虏廛。我忆我父教我者，日夜滴血哭成颠。我有老母病老病，相依为命生馀生。欲死不得为孝子，欲生不得为忠臣。痛哉擗胸叫大宋，青青在上宁无闻。自古帝王行仁政，唯有我朝天子圣。老天高眼不昏花，盍拯下土苍生命。忍令此贼恣杀气，颠倒上下乱纲纪。厥今帝怒行天刑，一怒天下净如洗。要荒仍归禹疆土，四海草木沾新雨。应容隐者入深密，岁收芋栗供母食。对人有口不肯开，面仰虚空双眼白。"
"狂歌","宋末元初","郑思肖","一笑识破天地根，随意变化易其名。俯御三十六天顶，主宰一气生群生。倏歘有怒行号令，亿兆雷鼓轰天声。敕噀龙口数滴水，净洗世界泠然清。推出火帝照寰宇，万万万世长光明。"
"黄河清","宋末元初","郑思肖","丁丑戊寅岁，黄河两度清。但教大宋在，即是圣人生。亘古理不泯，中天日转明。这番戡定后，世世永休兵。"
"自题大义集后","宋末元初","郑思肖","长夜漫漫发浩歌，生民涂炭果如何。中兴车马修攘在，变雅君臣废缺多。赤帜开明新日月，青毡恢拓旧山河。誓崇忠义诛奸逆，田海虽迁志不磨。"
"郊行即事四首 其一","宋末元初","郑思肖","一变太平业，民生若失巢。乏牛耕瘠土，多马坏荒郊。花圃半栽菜，谷田今长茅。幡然欲深隐，远与世相抛。"
"郊行即事四首 其二","宋末元初","郑思肖","五年前事别，一说泪滂沱。帝业虽迁鼎，人心未倒戈。日光疑白昼，天影愧清波。背立官塘路，风前慷慨歌。"
"郊行即事四首 其三","宋末元初","郑思肖","痴立若忘归，欲言还又讷。时危恐戄多，国破繁华歇。黄叶辱吴山，绿芜欺魏阙。两峰流水声，偷哭汉宫月。"
"郊行即事四首 其四","宋末元初","郑思肖","云禁江城昼色阴，可怜寂寞读书身。风霜虐命四五载，雨露润民三百春。雁落愁声唯送泪，马驰怨迹岂成尘。如今不独桐江上，新著羊裘又一人。"
"观颜鲁公帖","宋末元初","郑思肖","吾拜鲁公帖，凛然气如生。终身大唐臣，千载名峥嵘。愧彼今之人，兽心蠹天经。"
"苦怀六首 其一","宋末元初","郑思肖","我行荒野间，风埃苦浩浩。嗟汝后生者，惟恐不见老。世事如霜木，颜色尽枯槁。愁来不即死，反为命所恼。今人真小儿，语话尚痴倒。不辨亲与仇，得食即为好。焉知父母心，茹痛伤怀抱。难报三春晖，满地皆芳草。"
"苦怀六首 其二","宋末元初","郑思肖","滔滔流波澜，百川俱颓靡。竞羡吕望贵，独欠伯夷死。小恩尚思报，大义反忘耻。国家三百年，果何负于尔。"
"苦怀六首 其三","宋末元初","郑思肖","南山一何高，支脉远不断。巉岩峰峦间，松柏苍翠满。面阳地力盛，万物发新暖。我欲飞至之，惜哉羽翮短。"
"苦怀六首 其四","宋末元初","郑思肖","昔为天上云，今作地下尘。踠足屡哭懊，痛惜六尺身。父母生我时，教我为贤人。生得男儿骨，一死亦精神。畴谓迫中年，堕影浊水滨。局蹐走残命，语飒气不伸。固知复继剥，霜雪天地仁。愿得一脉暖，散为天下春。援手水火间，以道拯斯民。俾知尊卑位，万世不湮沦。"
"苦怀六首 其五","宋末元初","郑思肖","我命而为人，形异禽兽生。所以异者何，不越纲常行。斯道如日光，千古同一明。胡为舍白昼，摘埴涂冥盲。伯夷圣人远，双瞳空晶晶。悲风吹语断，天阔青山横。"
"苦怀六首 其六","宋末元初","郑思肖","古人立志高，为义不为己。今人所见卑，独为贫贱耻。不义富贵生，宁以饿而死。遗体非不重，所惧悖于理。我禀清淑气，生而秀为士。读书三十年，颇知六经旨。质之以人道，所言皆如此。奚乃滞风尘，尔汝弄欢喜。浙山高苍苍，浙水清瀰瀰。三叹动遐思，清风响两耳。暂焉深隐去，长镵访园绮。敬俟时之清，终其天伦尔。"
"己卯十一月朔又梦食梅花梦中作","宋末元初","郑思肖","雁宇高高兔国斜，湿花飞露沁流霞。狂来清兴不可遏，吃尽寒梅一树花。"
"遣兴二首 其一","宋末元初","郑思肖","独笑或独哭，从人唤作颠。生惟嗜食菜，贫亦耻言钱。清兴游空外，孤愁抱日边。所忧无别念，雁又犯南天。"
"遣兴二首 其二","宋末元初","郑思肖","传家曾受易，所得亦良深。今古岂二道，死生惟一心。颠风掀旷野，痴雪厄寒林。不改隐居操，扃门自鼓琴。"
"送僧游西湖归永嘉","宋末元初","郑思肖","大地疮痍痛正新，南归不避雪纷纷。柳边人忆一湖锦，松下僧闲九里云。熟路有缘家易到，空经无字世难闻。菖蒲涧水濯双足，雁荡山巅曝夕曛。"
"结交二首 其一","宋末元初","郑思肖","凤鸮同为禽，麟虎同为兽。以彼善恶殊，致令分去取。恶者伪以善，惑世不可究。唯在行事间，以理观于久。或不近人情，避之如避臭。君子重结交，芳名垂宇宙。"
"结交二首 其二","宋末元初","郑思肖","伐木义不古，伪敬溢颜面。交接无真情，面是背乃变。疏则易为恩，密则将成怨。当学晏平仲，终始保相见。"
"隐居谣","宋末元初","郑思肖","布衣暖，菜羹香，诗书滋味长。"
"醉乡十二首 其一","宋末元初","郑思肖","破得愁城了，仍还太古风。浑然无事国，不与世相通。地迈华胥外，天归混沌中。蠢哉蛮触氏，苦死角英雄。"
"醉乡十二首 其二","宋末元初","郑思肖","狂药蜕凡骨，疑来别一州。形骸闲若弃，风壤旷无忧。屡有圣人至，难同恶客游。所交惟陆谞，落魄老菟裘。"
"醉乡十二首 其三","宋末元初","郑思肖","盎然非世境，乐意渺无垠。暖骨通仙处，寒冬能幻春。眼空天亦小，心净月逾新。昔者李太白，于兹竟瘗身。"
"醉乡十二首 其四","宋末元初","郑思肖","太和国土里，风味极清柔。意外竟忘世，胸中不梦秋。日蒸春气涌，地漾水光流。此即神仙窟，何须更十洲。"
"醉乡十二首 其五","宋末元初","郑思肖","独到至乐处，于于自在行。身心全去碍，骨肉若通明。劫外冥天地，空中一死生。却观凡世界，眇尔幻沤轻。"
"醉乡十二首 其六","宋末元初","郑思肖","谁居此域作生涯，偏许刘伶毕卓家。屋影空空天渺漭，烛光闪闪地横斜。春红软玉颓衣树，秋碧流波漾缬花。接壤或通三岛路，任他苦海事如麻。"
"醉乡十二首 其七","宋末元初","郑思肖","万里和风眼底回，陶陶乐土隔飞埃。暖浮花思春初透，红涨霞纹潮正来。长驻童颜驱老去，不教玄鬓受愁催。举头阊阖手能摸，更欲乘风过九垓。"
"醉乡十二首 其八","宋末元初","郑思肖","风物清妍地不尘，一天无尽四时春。此中正属忘怀境，来者多应避世人。"
"醉乡十二首 其九","宋末元初","郑思肖","红潮初上玉船空，假道青州一水通。相去尘寰千万里，不愁日夜不春风。"
"醉乡十二首 其十","宋末元初","郑思肖","大哉春宇，温厚凝聚。靡有冱寒，暖于吹煦。厥俗孔洽，恬无憎妒。高阳之徒，历年熟路。惟楚屈平，欲来莫赴。我至是邦，妙莫能喻。至和滋形，神与天遇。载朗笑咏，金玉韶頀。至清之气，嘘呵风露。喜若悟道，默契玄趣。陋彼市朝，喧隘弗寤。愿我遐年，克寿厥寓。"
"醉乡十二首 其十一","宋末元初","郑思肖","天道何冥冥，委形辟空杳。旷劫土坦平，冲气蔼云杪。不入禹封疆，拓地八荒表。空洞无边涯，一切境界小。骨柔春香浓，目绀夜光瞭。洪荒上古前，命不为愁剿。卑哉苍生愚，役心颜貌愀。窗猴狂摇摇，野马走扰扰。髓竭冲融膏，渴命竟枯夭。奚不来此邦，软坐廓幽眇。刳刷膏肓俗，涤濯肺腑皎。骋驾无可游，一生事足了。"
"醉乡十二首 其十二","宋末元初","郑思肖","穷冬骄寒冻地裂，北望朔方常下雪。五台积古雪不消，鸟兽毛氄结冻血。江南昔有酒如渑，蔗浆麟脯相凭陵。朝廷有道四海清，既醉凫鹥歌太平。九土夜市彻天明，楼红陌紫喧箫笙。豪气一饮一千钟，唤得国里春风生。千金少年百花眼，左右捧拥上天行。战鼓声多瓦欲飞，从此百姓无宁时。龙遭鳝舞鼠变虎，恣意反覆弄风雨。如今寂寞不救饱，髑髅眼睛生秋草。空欲拍弄百斛船，莫羡酿来曝背眠。何如我入壶中游，喝云开破天外天。翠锦帏幕车渠土，八面雪白净无烟。水王双阙琼膏填，使得五行颠倒颠。坎离媾春中央宫，俯现摩醯王王仙。手执乾坤万化柄，斟酌混沌壳中髓。咽得半掬碧色云，夙根无明百杂碎。万绿俱空恬无为，四股馥郁红玻瓈。自然氤氲太和身，融融泄泄先天春。形化为气轻于雾，飞御慈盼福下土。金相朵朵鲜绿云，花甃綵衢跨空住。八十一天开玉殿，天天互透长生路。憨涌醴泉雨甘露，孕牛产麟鳏蛟舞。九苞凤凰对舞鸣，钧天清戛云璈音。敕取龙猛大士药，尽点大地变黄金。嫦娥搦弄团圆雪，抛向下界悬作月。银光倒泼白泠明，笑吻霏雾飘香冰。戏掷火丸煎海乾，珊瑚万树红斑斑。抱出懒雨活龙帝，拔髯痒鼻激喷嚏。鼻气环空挂白虹，垂脚东贯大荒东。八八翠衫蓬莱儿，舞撒宝花双逶迤。千丈白眉老神翁，前导万从开天倪。径出盘古顶外行，劫风浩浩空掀轰。呵暖为春吸为冬，浊世甲子刹那中。数数老松化石了，篯铿小厮半刻夭。我之大醉八万四千岁，小醉三千六百日。世上几回汉与唐，苦于争战悲獝狘。万国黔首行饭囊，鬼貌蓝色心茫荒。狭步蹩躠膻埃里，蜉蝣拜天祈寿长。气浊謦欬不清响，啾啁碎声群争攘。生来不识快活国，纷华外胜夺心王。昼夜火烧菩提树，背井索水吃且僵。哨地荒年苦命活，籧篨戚施疮痍伤。贫者逼迫富者狂，一洼血气六贼戕。眼望天上金银落，垒琼架屋铁筑墙。莫知仁义为何物，冷笑诗书今不香。沉酗私欲反为醒，嫌说青山白云人。群昏鼾齁摇不觉，强语以道必生嗔。忽笑大笑休休休，回视若辈愁如仇。挥手长揖永相谢，千劫万劫逍遥游。"
"醉乡箴","宋末元初","郑思肖","维人之生，所主者德。瞿瞿良士，蔼然温克。其天其游，养和于默。勿为气夺，迁其常则。尔敬尔身，天命难必。罔越乃行，终其永吉。"
"德祐六年岁旦歌","宋末元初","郑思肖","天运无情岁事新，大宝虚位孤王春。昼出衔恤夜梦哭，皇皇五载臣无君。南望二王未驻跸，北忆三宫犹蒙尘。祅祲蚀日地轴折，冤气上腾霾苍旻。百姓茹苦痛彻髓，大事未定焦如焚。我宁久处遁闷中，遽忍终死为逆民。大哉父母之遗体，与生俱生仁义身。天鍊精金铸我心，上籀忠孝两字文。痛忆我君我父母，眼中不识天下人。不变不变不不变，万挫以死无二心。醉喝海岳尚翻动，不信不灭犬羊群。或谓逝水不可复，叱我痴忠空愁颦。焉知汉绝十八载，光武乃兴舂陵兵。即此一语断世事，仰面再拜泪如倾。"
"苦雨","宋末元初","郑思肖","霖霪厄晴光，胸臆堆倥偬。魍魉啸阴风，砭中肌骨痛。物象各忧囚，坤舆一澒洞。死禁朝阳升，私窃阴权弄。我剖一寸心，洒血声大恸。叫天开光明，昼夜永不霿。"
"励志二首 其一","宋末元初","郑思肖","炎正遭中微，冠屦纷倒置。四壁皆楚歌，獯鬻何凶炽。万命堕荆棘，身与豺狼值。攒眼刺荼毒，地无隙可避。君子饿欲死，为时所唾詈。白昼行梦中，更相问憔悴。我蛰茅茨下，有生痛自愧。寒灯吊老影，恻恻不遑寐。忧抑并填膺，反覆论此事。嗣君尚幼冲，厉阶谁所致。权奸弄破国，珠玉乱走地。曾谓顷刻间，一蹶失神器。风沙犯天颜，生死一叶寄。势去若瓦解，哀告不可譬。太庙枥胡马，太学巢胡吏。殿阁奏秋凉，群群走魈魅。凄风吹宫花，春不肯明媚。哀笛破深愁，满目新亭泪。我朝圣明君，一一皆善治。涵育三百年，岂无忠义士。我读我父书，颇曾识大义。无以死恐我，死亦心不二。残生齧胆檗，气怒频裂眦。或时坐如死，突眼噤相视。先王泽未泯，中兴断可冀。仰呼吁不平，挺身摅大志。四方皆风动，德化成渐被。春秋生杀权，华夷有定位。后有董狐笔，当严于载记。爰以明人伦，永使勿颠坠。"
"励志二首 其二","宋末元初","郑思肖","大哉天地经，森然不可踰。圣人治天下，纲常安厥居。谁谓遭大变，干戈血模糊。天地忽破碎，虎狼穴吾庐。毒气孽万物，草木俱焦枯。我为国之臣，于义当捐躯。受死不为痛，国家终何如。念此迫我心，万剑裂肌肤。骨腐尚衔冤，且为国家图。鬼神果有知，闻之亦欷歔。"
"春日偶成五绝 其一","宋末元初","郑思肖","山塘游舫接荒城，纵有笙歌耳不清。深忆国家无事日，人心和气是春声。"
"春日偶成五绝 其二","宋末元初","郑思肖","晓来怕上最高楼，春尽时光只似秋。草木荒寒生意涩，风腥雨腻一天愁。"
"春日偶成五绝 其三","宋末元初","郑思肖","郡县荒芜哭暮笳，凭高望不见天涯。如今挥泪洒枯木，南国春回生紫华。"
"春日偶成五绝 其四","宋末元初","郑思肖","天地腥膻社稷隳，万邦赤子病流离。几番曾共秋风语，说得虚空亦泪垂。"
"春日偶成五绝 其五","宋末元初","郑思肖","百万胡儿犯大朝，奔南狩北恨迢迢。我非办得中兴事，一点英灵死不消。"
"写愤三首 其一","宋末元初","郑思肖","自许志颇大，频歌慷慨辞。攒眉无说处，仰面独行时。豪杰心犹檗，生灵命若丝。当今欲平治，舍我则云谁。"
"写愤三首 其二","宋末元初","郑思肖","开眼看不得，愁来只自颠。六年万忧苦，四海一腥膻。叹命巧相值，观时痛可怜。却惭深夜月，犹忍照胡天。"
"写愤三首 其三","宋末元初","郑思肖","朝廷罹祸乱，民物苦颠连。晋帝渡江谶，唐皇幸蜀年。剖云行白日，翻海洗青天。办得大事了，胸中即泰然。"
"偶成","宋末元初","郑思肖","郡国残民少，君王何日归。不知秋后雁，犹得向南飞。"
"无题五首 其一","宋末元初","郑思肖","屡问北来者，相传尽不同。三宫在何许，万姓堕愁中。春草活腥绿，雨花啼惨红。人间至微物，今亦怨天公。"
"无题五首 其二","宋末元初","郑思肖","自古无兹难，我朝今遇之。小臣惭逆土，大事决成期。劫坏六龙死，天荒万象悲。时哉弗可失，奋发莫迟疑。"
"无题五首 其三","宋末元初","郑思肖","一天悽怆事，此恨极难裁。骨纵已成土，心终不肯灰。毒蛇嘘树死，怨鸟哭春哀。处处山东老，悬情汉诏来。"
"无题五首 其四","宋末元初","郑思肖","愁海茫茫望不穷，黄茅白苇渺阴风。凤凰高遁层霄外，豺虎横行大道中。九庙倾颓郊祀废，四方祸乱国家空。于今建武重兴汉，谁是云台第一功。"
"无题五首 其五","宋末元初","郑思肖","鞠躬尽瘁吊无君，满耳冤声不忍闻。醉去忘形犹蜕骨，怒来嚼齿欲穿龈。腥风涴晓春应怨，痴雾霾空路莫分。荧惑星明圣人出，频频中夜验天文。"
"和文丞相六歌 其一","宋末元初","郑思肖","我忆三宫幸朔方，天颜皴黑鬓发黄。鬼风尖尖割肌肉，惊沙扑损龙衣裳。群黎命死北魔手，世界缺陷苦断肠。小臣翅短飞未得，望破痴眼愁更长。呜呼一歌兮哀以伤，白日无光天荒荒。"
"和文丞相六歌 其二","宋末元初","郑思肖","我忆二王血泪垂，一丝正统悬颠危。士卒零落若霜叶，阵前将军今有谁。以舟为国大洋里，万死一生终安归。至痛无声叫不响，皇天皇天知不知。呜呼再歌兮歌孔悲，风雨骤至昼冥迷。"
"和文丞相六歌 其三","宋末元初","郑思肖","我忆我父在日时，叱我痴钝无天姿。旦旦灌溉仁义泽，灵台豁然开光辉。夙劫孤露命浊世，王事鞅掌生无期。一忆父母教我语，逃罪无地死亦迟。呜呼三歌兮泪淋漓，君父不在倚赖谁。"
"和文丞相六歌 其四","宋末元初","郑思肖","我忆母氏兮圣善，劳苦家事手生茧。母后父死十五年，教我育我恩不浅。我虽贫拙志不屈，清气棱棱秋瑩骨。至今一粟一缕丝，皆是父母流传物。呜呼四歌兮痛恻恻，皇天后土无终极。"
"和文丞相六歌 其五","宋末元初","郑思肖","我所思兮文丞相，英风凛凛照穹壤。失身匍匐草莽间，屡迫以死弥忠壮。虚空可变心不变，吐语铿然金石响。想公骨朽化为土，生树开花亦南向。呜呼五歌兮并悽怆，望公不见愁泱漭。"
"和文丞相六歌 其六","宋末元初","郑思肖","我生我生何不辰，血泪化作妖花春。平生意气若风云，何苦戚戚悲呻吟。狂来一呼天地动，万物鼓荡俱精神。天上真火灭不得，灼烁大地生光明。呜呼六歌兮歌声清，海岳瑩洁日月新。"
"久雨后郊外独行","宋末元初","郑思肖","新秧遭水毁，岁事正关情。日没虎狼出，城荒荆棘生。清流不可污，古道竟谁行。阔步独归去，茅檐月自明。"
"追奖","宋末元初","郑思肖","谁谓匪人贱，犹怀事贼羞。挺身持大义，正语叱狂酋。名在春逾艳，骨香花不愁。有灵知国事，地下笑王侯。"
"咏怀二首 其一","宋末元初","郑思肖","凤为百鸟王，孤飞无其友。览德而来仪，千载不一有。云胡德之衰，囚身狎鸡狗。我当愁来时，散发狂叫走。历历诉此苦，太空亦肯首。"
"咏怀二首 其二","宋末元初","郑思肖","精卫虽至微，衔石尚填海。一点至烈心，千生万生在。我誓铭于天，语大莫能载。万万雷霆诛，此盟亦不坏。划然笑一声，今古生光彩。"
"一砺","宋末元初","郑思肖","愈久愈不变，一忱生死俱。独行天与语，枯坐石为徒。血污衣冠国，冤浮盗贼区。何当洗兵马，终古统炎图。"
"忆前辈二首 其一","宋末元初","郑思肖","昔在先皇帝，当阳四十年。文明照天下，俊杰立王前。一自胡兵入，俄惊汉鼎迁。致今人道乱，空谷遁遗贤。"
"忆前辈二首 其二","宋末元初","郑思肖","治世衣冠盛，人才极典刑。开心呈日月，吐语走风霆。气象近三代，文章出六经。今焉不可得，四顾一冥冥。"
"续洗兵马","宋末元初","郑思肖","遭时不祥厄阳九，垢面蓬鬓丧家狗。四夷交侵小雅废，率其子弟攻父母。封豕长蛇亘人域，天子下殿跣足走。凝碧池头乐最愁，连昌宫里花亦丑。三精雾塞黑曈曈，天破地裂一无有。谁执弓矢救日月，仰泣旻天大号吼。贤者不入胜母里，义士耻饮盗泉水。丈夫立身乃大事，一失此足死亦耻。当知孔明杲卿辈，岿然三代古君子。吕尚磻溪钓文王，乃是汉唐人才尔。到今大坏不可救，鸱枭破獍咀唇齿。高瞠双眼视天下，黔首浑敦状如鬼。龙堆大漠鸟兽夷，舌捲音响蛮侏离。不类人形舞百怪，错乱天命灾群黎。营州羯狗猪龙形，讵能篡有唐丕基。太子即位灵武日，天开万仞磨崖碑。载定尊卑奠鳌极，一新正朔授人时。渐被日出月没处，梯航臣妾拜京师。黄旗紫盖东南兴，大火王气浮晴春。勿欺一成一旅微，少康犹能作之君。班超已著王命论，陈婴王陵毋生心。绛衣大冠大敌勇，今日岂无刘将军。田野豪杰久延颈，一呼而动云来奔。我当率之效驰驱，整顿乾坤明大伦。旧邦新命光前王，逆俗污染咸惟新。"
"二砺二首 其一","宋末元初","郑思肖","愁里高歌梁父吟，犹如金玉戛商音。十年勾践亡吴计，七日包胥哭楚心。秋送新鸿哀破国，昼行饥虎齧空林。胸中有誓深于海，肯使神州竟陆沉。"
"二砺二首 其二","宋末元初","郑思肖","钧天梦冷紫宸春，臣子衔哀社稷屯。一缕血忱开白日，两篇心誓哭苍旻。渡江祖逖愿兴晋，蹈海仲连羞帝秦。回首故都宫阙恨，满山秋色正愁人。"
"题拙作后","宋末元初","郑思肖","我有诗一编，率皆恳切辞。但写肺腑苦，不求言语奇。矢口吐愤气，焉知诗非诗。脆语剪风露，叨叨儿女痴。昂然大丈夫，以身佩安危。何时把杯酒，大笑信双眉。"
"三砺","宋末元初","郑思肖","一砺二砺至万砺，盟执牛耳血为誓。灵台空瑩白于秋，彻底不生乖戾气。眦裂齿碎志恳恳，貉之天性宁踰汶。我生一双霹雳手，终碎此虏为齑粉。天平地成风俗淳，一统永歌胡无人。"
"九日","宋末元初","郑思肖","眼见今朝菊又黄，双扉渍泪唁凄凉。峥嵘岁月精神发，磅礴乾坤意气狂。新雁来时芳草死，归鸿尽处暮云长。后年箭主当回跸，始信山河再属唐。"
"菊花歌","宋末元初","郑思肖","太极之髓日之精，生出天地秋风身。万木摇落百草死，正色与秋争光明。背时独立抱寂寞，心香贞烈透寥廓。至死不变英气多，举头南山高嵯峨。"
"四砺二首 其一","宋末元初","郑思肖","壮怀宁久淹，藏六暂穷櫩。道病人相食，时危笔不铦。哭衰愁里命，笑粲醉中髯。清怪每如是，从教俗士嫌。"
"四砺二首 其二","宋末元初","郑思肖","说杀说不醒，世人良可叹。欣欣从北俗，往往弃南冠。毒露沾肤烂，尖风破骨寒。愿身化作剑，飞去斩楼兰。"
"五砺","宋末元初","郑思肖","宋鼎终难问，元酋莫死争。九州俱是泪，一刻不容生。舌在身当贵，心真愿必成。但思湖海上，谁可与斯盟。"
"六砺三首 其一","宋末元初","郑思肖","一听茶歌泪即流，更兼风叶响飕飕。不堪满地馀残照，并与新寒合作愁。"
"六砺三首 其二","宋末元初","郑思肖","又是江空岁晚时，痛思国事独行迟。青山无语青天远，吐出丹心把向谁。"
"六砺三首 其三","宋末元初","郑思肖","操得南音类楚囚，早期戮力复神州。须知铁铸忠臣骨，纵作微尘亦不休。"
"吊扬州琼花","宋末元初","郑思肖","南土新飞劫火灰，琼仙恋国暗惊猜。定应摄向天宫种，不忍陷于胡地开。花死青春禽鸟哭，城埋黑气鬼神哀。一朝枯蘖变高树，传得欢声沸似雷。"
"七砺","宋末元初","郑思肖","天生忠义性，习俗岂能移。道在国常在，我知人不知。眼悬尧历象，心醉汉官仪。前日喃喃者，今谁语及斯。"
"梅花","宋末元初","郑思肖","寒结痴阴惨物华，莫将憔悴听胡笳。明年无限风花在，夺得春回是此花。"
"九砺","宋末元初","郑思肖","忍死以待旦，蹉跎岁又残。堕身囚陷阱，尽命哭衣冠。月死虚空黑，春枯草木寒。床头雄剑在，白气夜盘盘。"
"辛巳岁立春作","宋末元初","郑思肖","大辱痛于死，含哀吊岁华。叫云声草檄，恋阙梦宣麻。地走人形兽，春开鬼面花。年年北去妇，马上哭琵琶。"
"览镜","宋末元初","郑思肖","朝来一览镜，抱负颇峥嵘。貌古烟霞气，诗新金玉声。郊坰常哭鬼，风雨自鸡鸣。所喜不靴笠，巍冠敝屣行。"
"独游","宋末元初","郑思肖","吾非好独游，无与吾同者。不行众所行，所以惊天下。逆哉一世人，昔辩而今哑。吻涎流腥膻，变尾面不赭。若曰汝为人，宁不识取舍。止止勿多言，清风生四野。"
"十砺","宋末元初","郑思肖","屏气处逆阱，衡虑画奇谋。指日誓血语，高空开青愁。决志揭大法，一洗天地羞。永使臣子辈，耻列伪逆俦。美俗薰古德，至治昭皇猷。一统万万世，海宇咸蒙休。"
"同","宋末元初","郑思肖","一刻积一日，因循忽七年。孰云天道迩，不鉴下民冤。海陆频征战，城池尽变迁。吾君幸何地，数祷紫微垣。"
"十一砺四首 其一","宋末元初","郑思肖","钱塘帝王都，宫阙高崔嵬。盛治蔼无外，鼓舞如春台。咸淳圣人去，山崩龙虎摧。弹指变晦冥，铁围生劫灰。丈夫吐一语，霍落飞风雷。直排四海水，并走天外来。手濯天地壳，永劫绝纤埃。唤醒群盲儿，欢喜双眼开。"
"十一砺四首 其二","宋末元初","郑思肖","我本渔樵徒，山水足嘉遁。昔也为凤凰，今焉乃驽钝。反思生为人，虚食国家饭。讵甘死贼手，钳口违公论。孤忠破众逆，弥久气弥健。决当乘良机，为国行天宪。勇往直无前，一举四海劝。谈笑解倒悬，尽释下民怨。生或不就绪，死当偿夙愿。罔使竟食言，劫劫抱长恨。"
"十一砺四首 其三","宋末元初","郑思肖","姬发誓孟津，集者八百国。当时尽弃商，喜受钜桥粟。独有首阳山，不生周草木。至今插天高，与商无终极。"
"十一砺四首 其四","宋末元初","郑思肖","素持不杀戒，一视齐冤亲。今遭此大恶，不报无天伦。况闻曾子语，不取姑息仁。实为不得已，挺身事经纶。苟能悟昨非，赦汝改而新。负固变诈者，我恕佛亦嗔。直期后世后，弗忍为逆臣。惟愿吾与汝，同归天德淳。"
"十二砺","宋末元初","郑思肖","攀断龙髯哭不回，鼎湖仙去下民灾。一身肉痛愁销骨，两脸颜枯瘦入腮。誓以匹夫纾国难，艰于乱世取人才。屡曾算至难谋处，裂破肺肝天地哀。"
"题明皇按乐图","宋末元初","郑思肖","谁□銮舆向蜀行，梨园弟子歇新声。及知凝碧池头事，难得乐工雷海清。"
"忆梦哭歌","宋末元初","郑思肖","金轮王夭中天寿，赤龙夜哭玄蛇吼。仙人不忍辞汉去，青山照水生愁丑。虽贫亦有买醉资，甘美不入孤臣口。死后骨消恨不消，岁岁暗逐春风上新柳。"
"元贼谋取日本二绝 其一","宋末元初","郑思肖","涉险应难得命还，倭中风土素蛮顽。纵饶航海数百万，不直龙王一怒间。"
"元贼谋取日本二绝 其二","宋末元初","郑思肖","海外东夷数万程，无仇于鞑亦生嗔。此番去者皆衔怨，试看他时秦灭秦。"
"十三砺十首 其一","宋末元初","郑思肖","我有一卷书，仗之以为命。所言非奇辞，教人归于正。昭昭灵台间，生死明于镜。愿为大医王，普治众生病。"
"十三砺十首 其二","宋末元初","郑思肖","穷阴有巨蛇，蜿蜒数千里。磨牙雨毒雾，闻其气者死。我心不回邪，纵毒徒为尔。终将飞剑去，一击化为水。"
"十三砺十首 其三","宋末元初","郑思肖","哀哉大数乖，妖魔填虚空。劫雨坏世界，欲与大海通。群愚扪空走，夺命鬼手中。阴极集万恼，愿天生暖风。"
"十三砺十首 其四","宋末元初","郑思肖","苍苍南山松，特立孤峰巅。身此至正气，性于太初前。流泉近灵物，鬼饮之亦仙。况抱长生宝，永荫娑婆天。"
"十三砺十首 其五","宋末元初","郑思肖","大哉万物母，清净光薿薿。独尊而为帝，天地亦其子。我见我之身，弹指魔王死。欢喜独自笑，清风万万里。"
"十三砺十首 其六","宋末元初","郑思肖","北荒腾黑阴，飞妖蚀汉日。阊阖九重门，老胡骑马入。万世熙明殿，一朝鞑靼窟。江南荒野间，月黑鬼兵出。"
"十三砺十首 其七","宋末元初","郑思肖","嗟汝儿女曹，至蠢亦孔丑。面笑心摇摇，欲进乃却走。憨痴弄盲语，捧酒祝鬼寿。伤哉复伤哉，醒眼频搔首。"
"十三砺十首 其八","宋末元初","郑思肖","偶背文明时，万事暗苍莽。诏汝一世人，父亡子焉往。良心油然生，千载垂清响。与道同周流，光明塞穹壤。"
"十三砺十首 其九","宋末元初","郑思肖","王道一陵夷，风俗愈卑隘。至于读书者，见利直下拜。一或持高论，聚笑议为怪。谁其振木铎，与世开聋聩。"
"十三砺十首 其十","宋末元初","郑思肖","夙生抱一诚，天亦莫能破。云胡白昼中，开眼而死坐。猛然风雨生，一叱万邪挫。卒使世上人，子孙未相贺。"
"题萧梅初旧所藏钱塘王畿图二首 其一","宋末元初","郑思肖","阴山腥马蹂京尘，锁杀宫花不识春。哭问钱塘江上月，如今谁是去邠人。"
"题萧梅初旧所藏钱塘王畿图二首 其二","宋末元初","郑思肖","抚膺唁国问苍苍，郭唶声中喜气昌。偷报故都忠义士，赵家天下又南阳。"
"十四砺二首 其一","宋末元初","郑思肖","法驾遥巡六载馀，农桑烟火顿萧疏。深山大泽精灵哭，赤县神州鸟兽居。天下黄金归朔漠，南中白骨蔽郊墟。漳泉数郡屡反正，剩有忠臣野史书。"
"十四砺二首 其二","宋末元初","郑思肖","六合漫空一网罗，驱徭椎剥极烦苛。星辰错乱历无准，天地阴寒气不和。汉室公卿周勃少，河梁朋友李陵多。蹴然发叹悲风过，渺渺吴淞捲白波。"
"十五砺二首 其一","宋末元初","郑思肖","国家今板荡，旧物一微丝。至苦说不得，长怀病似痴。人心危陷阱，天理过蓍龟。赖有二盟在，宁无吐气时。"
"十五砺二首 其二","宋末元初","郑思肖","王畿三辅地，谁信捲风沙。南货北填市，北人南住家。乱招城聚虎，毒入土生蛇。说著未来事，战争宁有涯。"
"十六砺","宋末元初","郑思肖","双眼荒荒不寐时，冥搜俊杰慕夷齐。谶符铁券虏当灭，梦出玉清天亦低。城里月明闻虎过，人间夜久望鸡啼。深怜举国巅崖底，谁搆悬空万丈梯。"
"六月大雨后作","宋末元初","郑思肖","推上沧溟犯玉京，业龙鼓怒恣纵横。青天忽破鬼神走，黑雨骤来山岳倾。混沌重新开覆载，虚空顿觉发光明。如今清净浑无碍，一日南风万物荣。"
"二唁诗 丞相陈公","宋末元初","郑思肖","相国生东瓯，应谶海坛沙。早观上国光，辟雍飞声华。叫云骂奸权，远窜走天涯。十年登要津，文彩绚晴霞。中台势将圻，大拜宣黄麻。国步正孔棘，盲涂相牵拿。鬼盗杀机弄，平陆鬨龙蛇。黔首心不正，居然中阴邪。蛛丝网黄屋，六宫妃嫔髽。公奉二王奔，脱命毫发差。沥胆酹上帝，哭断口大呀。南邦血糊地，春深草不芽。鬼气射死树，腥妖幻毒花。万痛集如虿，百怪鸣如蛙。蚀尽朱垠天，国寄海上槎。始知上色玉，洁白浑无瑕。垢衣悬相印，独御指南车。冱寒冻不死，微微命一洼。刀圭返魂丹，阳和匝迩遐。生擒左贤王，刳腹盐为豝。却视旧朝士，一一谁忠嘉。万古虚空中，一伪不可加。傒我王师来，动地腾喧哗。雷霆破恶逆，四海仍一家。"
"二唁诗 少保张公","宋末元初","郑思肖","将军本北人，归顺年已久。擢身将校中，腰绾中国绶。身润白玉洁，面狞黑铁丑。刚勇有武威，功出众人右。一朝天柱折，当昼丰其蔀。阴阳反铁炭，杯棬贼杞柳。公卿文章士，尽醉马乳酒。未闻天地间，生死反噬狗。幸有张将军，强哉气赳赳。生死不携异，宁受奸宄狃。平生铁石肠，明白照九有。荧荧赤伏符，百拜悬右肘。谋画入微茫，僵目拇撑口。死战拓山开，高擎日月走。剖心喂龙雏，淋漓血双手。圣火寿绵绵，凡水焉能溲。瞬目出死关，命在事非偶。张巡埋骨地，顽石变琼玖。白光射天门，璀璨夺星斗。英气磨不坏，生公踵其后。播荡大海外，若子死恋母。屈指我世祖，建武又乙酉。恶兽脑百裂，始识狮子吼。天风吹新雨，浊劫净无垢。"
"辛巳夏七月","宋末元初","郑思肖","辛巳夏七月，初五日正午。太白灿然见，太阴亦俱睹。索历验其次，太白躔在午。兵争周分野，天下气当吐。敬以诗识之，储为史官补。"
"十七砺","宋末元初","郑思肖","我有真黄金，只作土价卖。陪笑遍示人，竟无一人买。日暮哭归来，反为众所怪。安得明眼人，与之语痛快。"
"昭君叹","宋末元初","郑思肖","汉朝远人来入使，当时公卿短奇计。紫清殿内一朵花，狂风妒春吹落地。命堕穷阴鬼为侣，回首玉皇紫清里。旧愁新愁东海深，黄鹂舌破伤春事。江南绝色天下誇，元贼尽虏归胡沙。或以嫁之鬻伪爵，于飞马背行天涯。年深乐与生子女，情热比翼忘咨嗟。果知礼义不忍去，亦有一死魂还家。德祐百官人稷契，腹饱理学纵横说。尚弃君父从背叛，乃教妻妾学贞烈。男儿或老不晓事，女子正少欲守节。天生至性教不得，时危罕见人中杰。能尽妇道能诲儿，王陵之母王凝妻。世间妇人谁及之，空恨昭君上马时。颜色日老单于死，万里魂归身不归。广寒嫦娥今尘土，应见青冢双泪垂。"
"十八砺","宋末元初","郑思肖","挺挺大丈夫，为世一准则。如何出处间，终始不明白。四皓本周人，多为汉一出。不终为周臣，身与道相失。仅安汉社稷，暗堕张良术。惟我则不然，一身无二适。纵别生圣人，亦当死深密。我出兴我朝，旧都建皇极。今力未能之，昼夜祷空碧。宣王车马来，一见死亦足。"
"江南丝","宋末元初","郑思肖","江南丝尽入机房，欲此虚空彼富强。鞭挞别工皆学织，程量计日定成章。惊心蟠凤愁应死，泪手攀花痛不香。贫者只宜岩谷隐，草纫槲叶当衣裳。"
"十九砺","宋末元初","郑思肖","暂尔下生来，落身命尘网。高明气常清，贫贱语亦响。双足风云行，一心山水想。何时了国事，方外适幽赏。"
"大宋地理图歌","宋末元初","郑思肖","混沌破后复混沌，知是几番开太极。四方地偏气不正，中天地中立中国。神禹导海顺水性，太章步地穷足力。悖理汤武暂救时，谋篡莽操大生逆。离而复合合复离，卒莫始终定于一。粤自炎帝逮唐尧，两汉大宋传火德。我朝圣人仁如天，历年三百犹一日。形气俱和礼乐修，谁料平地生荆棘。风轮舞破须弥山，黑雹乱下千钧石。铜蟒万舌咀梵云，玉帝下走南斗泣。中有一宝坏不得，放光动地神莫测。云是劫劫王中王，敕令一下罔不伏。燕南垂，赵北际，忽必烈正巢其地。一声霹雳吹云飞，真火长生世永世。山山深，水水清，纵横十方变化身。恒河沙数天坏壳，独我志气常如新。"
"元鞑攻日本败北歌","宋末元初","郑思肖","东方九夷倭一尔，海水截界自区宇。地形广长数千里，风俗好佛颇富庶。土产甚夥并产马，舶来中国通商旅。徐福庙前秦月寒，犹怨旧时嬴政苦。厥今犬羊贪犹炽，瞠目东望心如虎。驱兵驾海气吞空，势力虽强天弗与。鬼吹黑潮播海翻，雹大于拳密于雨。七千巨舰百万兵，老龙怒取归水府。犬羊发怒与天敌，又谋竭力必于取。已刳江南民髓乾，又行并户抽丁语。凶燄烧眼口竟哑，志士闷闷病如蛊。虽传漳州气燄盛，又闻襄阳已大举。割据固足稍伸气，律以大义竟何补。纵遇圣明过尧舜，毕竟不是亲父母。千语万语只一语，还我大宋旧疆土。曾梦苏武开笑口，云牧羝羊今尽乳。仗节还汉欣欣然，须发尽白心如故。一念精烈无不通，天地为宾我为主。高悬白眼混沌前，那肯以命落尘土。翻身鼓掌一笑时，万古万古万万古。"
"二十砺五百字","宋末元初","郑思肖","素志欲隐去，蜕名辞笔耕。偶值恶劫来，眼界乱纵横。穷北洞窟底，窜出老魔精。被发走如风，四臂狞双睛。面窍喷毒火，直射日月盲。一海人髓酒，五石瓠为觥。鬼鼓遍空响，白气幻长鲸。夜叉发群机，炮炮打玉京。老仙战股立，手扶鳌极撑。昼弑盘古死，紫微贯搀枪。诸天落泪雨，终夜淋漓倾。灿人变丑相，螽目豺狼声。饿虎插翼飞，善类谁能撄。送命纳彼啖，游魂嘈冤情。血冻天下立，赭铁蛀玄虻。雨肥髑髅腥，生菌高于楹。独抱深痛蛰，数与死相争。读史见义事，意气如云生。图穷匕首见，今岂无荆卿。真孤匿山中，今岂无程婴。获得九尾龟，灼纹横庚庚。大宝子传子，垂统无毕程。高声叫乱世，聋瞽豁痼酲。速卸胡儿衫，仙带飘佩珩。身辞陷阴路，火邦即蓬瀛。我秉正直心，明比日更明。豪兴凌高秋，磊落人之英。决当勇于动，持平平不平。手劈虚空开，身提天地行。千妖百裂死，万古一掷赢。独出娑婆外，世界悬空擎。猛飞大山来，突立青峥嵘。劫初第一峰，鬼神不识名。树粲百宝花，石削五色琼。香霏月中髓，碧沁秋痕轻。天上辟新国，以正治八纮。大赦统乾运，平心持道衡。洪福溥无疆，一切命皆亨。下界齐拜舞，笑贺群相迎。愧昔染腥辱，悦今趋义荣。净脱夙骨臭，瑩然澄秋泓。正性本不坏，生死通一诚。逆爽殄微尘，王气光太清。犀象怯汉战，草木助晋兵。周勃军左袒，杜甫诗北征。赵祀必不绝，宋礼吾足评。我土我百姓，永劫心不惊。天君坐灵台，誓行前后盟。念念死亦咒，愿宝期必成。口血宁有变，浩劫光晶晶。"
"题竹叶间","宋末元初","郑思肖","清晓清风吹过后，露出青青一罅天。一似推篷偷看见，竹林半抹古苍烟。"
"自题墨竹","宋末元初","郑思肖","万顷琅玕压碧云，清风幽兴渺无垠。当时首肯说不得，不意相知有此君。"
"题郑子封书塾","宋末元初","郑思肖","天垂古色映柴门，千古传家事具存。此世只除君父外，不曾重受别人恩。"
"题画兰","宋末元初","郑思肖","求则不得，不求或与。老眼空阔，清风万古。"
"闺怨","宋末元初","郑思肖","画眉夫婿客游梁，独理瑶琴山水长。莫上翠楼凭几望，陌头无数碧垂杨。"
"句","宋末元初","郑思肖","不知今日月，但梦宋山川。"
"偶书 其二","宋末元初","黄庚","凤德嗟已衰，宣尼欲浮海。赖有载道经，神功补元宰。删诗挽风变，系易忧世骇。春秋笔削严，西秦书乃来。微义将誓周，逆悲大运改。悠悠千古心，死后文书在。"
"寓浦东书怀","宋末元初","黄庚","子规声里已非春，消遣光阴只苦吟。肘后无方医白发，床头有易胜黄金。年来不作功名梦，老去全休富贵心。独抱焦桐游海角，纷纷俗耳少知音。"
"送人归洛","宋末元初","黄庚","白眉公子气昂昂，年少多才姓氏香。腹饱儒书宗孔孟，心传医学祖岐黄。秋亭听鹤游吴会，春馆看花忆洛阳。老我自怜身是客，江湖又送客还乡。"
"题漂母饭信图 其二","宋末元初","黄庚","一饭岂能忘漂母，英雄未遇有谁知。可怜屏底丹青笔，不画登坛拜将时。"
"即事","宋末元初","黄庚","花露研朱朝点易，药炉分火昼焚香。道人不管世间事，自觉閒中日月长。"
"玉绣球花","宋末元初","黄庚","花神巧学传宫样，不属针工属化工。疑是琼瑶初琢就，一团香雪滚春风。"
"黄蜀葵画卷","宋末元初","黄庚","蜀质何人为写生，金杯翠袖捧朝阳。花前露重宫题湿，犹带南薰殿里香。"
"大名元复初郎中携示感遇五言八章次韵并陈东平曹子贞编修蓟丘曹克明 其三","宋末元初","戴表元","神疲穆满驭，足茧神始载。终然方寸心，扰扰躯壳外。"
"大名元复初郎中携示感遇五言八章次韵并陈东平曹子贞编修蓟丘曹克明 其四","宋末元初","戴表元","流光如急水，一去难复再。归来坐虚室，始觉身安泰。"
"大名元复初郎中携示感遇五言八章次韵并陈东平曹子贞编修蓟丘曹克明 其五","宋末元初","戴表元","老马宁为驹，即且或甘带。名迹吾不嫌，全生聊远害。"
"大名元复初郎中携示感遇五言八章次韵并陈东平曹子贞编修蓟丘曹克明 其六","宋末元初","戴表元","明有不见睫，智有不卫足。学静三十年，晚始悟无欲。"
"大名元复初郎中携示感遇五言八章次韵并陈东平曹子贞编修蓟丘曹克明 其七","宋末元初","戴表元","履卑惧名高，居群忌行独。不见歌钟家，白日卧金谷。"
"大名元复初郎中携示感遇五言八章次韵并陈东平曹子贞编修蓟丘曹克明 其八","宋末元初","戴表元","不见带索生，行吟扣哀竹。为君慎燕息，顾兔方在腹。"
"自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之 其一","宋末元初","戴表元","贫贱如故旧，少壮即相依。中心不敢厌，但觉少光辉。向来乘时士，亦有能奋飞。一朝权势歇，欲退无所归。不如行其素，辛苦耐寒饥。人生系天运，何用发深悲。"
"自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之 其二","宋末元初","戴表元","我居在穷巷，来往无华轩。辛勤衣食物，出此二亩园。薤菘郁朝露，桑柘浮春烟。以兹乱心曲，智计无他妍。择胜不在奢，兴至发清言。相逢樵牧徒，混混谁愚贤。"
"自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之 其三","宋末元初","戴表元","松风四山来，清宵响瑶琴。听之不能寐，中有怨叹音。旦起绕其树，磈砢不计寻。清音可敷席，有酒谁与斟。由来大度士，不受流俗侵。浩歌相倡答，慰此雪霜心。"
"自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之 其四","宋末元初","戴表元","中年涉事熟，欲学唾面娄。逡巡避少年，起秽不敢酬。旁人吁已甚，自喜计虑周。微劳消厚疚，浅辱胜深忧。从知为下安，处上反无俦。人生各有志，勇懦从所求。"
"自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之 其五","宋末元初","戴表元","古人重畎亩，有禄不待干。德成禄自至，释耒列王官。不仕亦不贫，本自足饔餐。后世耻躬耕，号呼脱饥寒。我生千祀后，念此愧在颜。为农倘可饱，何用出柴关。"
"自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之 其六","宋末元初","戴表元","村郊多父老，面垢头如蓬。我尝使之言，辞语不待工。古来名节士，敢望彭城龚。有叟诮其后，更恨道不同。鄙哉譊譊者，为隘不为通。低头拜野老，负耒吾愿从。"
"自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之 其七","宋末元初","戴表元","去年秋事荒，贩籴仰邻州。健者道路间，什伯成朋俦。今年渐向熟，庶几民不流。书生自无田，与众同喜忧。作诗劳邻曲，有唱谁与酬。亦无采诗者，此职何可修。"
"六月十三日寿陈子徽太博十首以无官一身轻有子万事足为韵 其一","宋末元初","戴表元","骄云散飞雨，随风为有无。老农终岁日，望施在须臾。平生官田粟，长此礼义躯。置之且勿戚，一饱任妻孥。"
"六月十三日寿陈子徽太博十首以无官一身轻有子万事足为韵 其二","宋末元初","戴表元","青青泽中蒲，九夏气凄寒。翾翾翠碧羽，照影苍溪间。巢由薄天下，俗士营一官。小大各有适，自全良独难。"
"六月十三日寿陈子徽太博十首以无官一身轻有子万事足为韵 其三","宋末元初","戴表元","穷居无公忧，私此长夏日。蚊蝇如俗子，正尔相妒嫉。麾驱非吾任，遁避亦无术。惟当俟其定，静坐万虑一。"
"九日与儿辈游中溪","宋末元初","戴表元","悠悠循涧行，磊磊据石坐。林垂短长云，山缀丹碧颗。蓼花最无数，照水娇娿娜。何知是节序，风日自清妥。群童竞时新，藕果间蔬蓏。欣然为之醉，乌帽危不堕。此日山中怀，孟翁不如我。"
"舟中望紫岩","宋末元初","戴表元","近山如画墙，远山如帚长。我从云中来，回头白茫茫。惜去乃尔觉，常时自相忘。相忘岂不佳，遣此春怀伤。飘洒从何来，衣巾径微凉。初疑雨气集，冉冉游尘黄。无归亦自可，信美非吾乡。登舟望东云，犹向帆端翔。"
"感物二首 其一","宋末元初","戴表元","騄骥今失群，亦自矜趫腾。俛仰岁时久，帖然困蚊蝇。豪鲸逸其穴，天水成沧溟。岂无鱼鳖交，望望为所憎。物理有翕张，达人同废兴。幸无怵迫忧，聊复曲吾肱。"
"感物二首 其二","宋末元初","戴表元","鱼目出泥沙，空村百金珍。豫章值拥辏，细细供蒸薪。论材何必多，适用即能神。托交何必深，寡求永相亲。鲍叔拙羁鲁，张生穷厄陈。茫然扳援际，岂意出风尘。"
"丁亥岁除前二日书事","宋末元初","戴表元","索索寒搜客，沉沉雨洗年。残林生猎迹，归鸟避窑烟。节物杯浆外，溪山鬓影前。行藏都未定，笔砚底能捐。"
"寄雪窦同长老","宋末元初","戴表元","高高山顶寺，更有最高人。定起松鸣屋，吟圆月上身。云藏三伏热，水散百溪津。曾乞兰花供，无书又过春。"
"夜坐","宋末元初","戴表元","愁鬓丁年白，寒灯丙夜青。不眠惊戍鼓，久客厌邮铃。汹汹城喷海，疏疏屋满星。十年穷父子，相守慰飘零。"
"晦亭","宋末元初","戴表元","东海穷诗客，西风古驿亭。发从残岁白，山入故乡青。世事徒三窟，儿童且一经。丁宁速赊酒，煮栗试沙瓶。"
"夜坐示友","宋末元初","戴表元","夜久烛花落，凄声生远林。有怀嫌会浅，无事又秋深。黄叶归田梦，白头行路吟。山中亦可乐，不似此同襟。"
"方处士挽诗二首 其一","宋末元初","戴表元","不谓高名下，终全玉雪身。交犹及前辈，吾不似今人。别号行鸣雁，遗编感获麟。敛仪应自定，只著古衣巾。"
"方处士挽诗二首 其二","宋末元初","戴表元","不比他人死，何诗可挽君。渊明元懒仕，东野别攻文。沧海诸公泪，青山处士坟。相看莫浪哭，私谥有前闻。"
"宿赵?丞家","宋末元初","戴表元","溪山兵后县，风雪旅中人。迫夜愁严鼓，冲寒托软巾。摧藏名自在，疏率馔殽真。今代徐元直，高风自可亲。"
"闻应德茂先离棠溪有作","宋末元初","戴表元","落日芦花雨，行人谷树村。青山时问路，红叶自知门。苜蓿穷诗味，芭蕉醉墨痕。端知弃城市，经席许频温。"
"逢翁舜咨","宋末元初","戴表元","相逢浑不觉，祗似宛陵贫。袅袅花骄客，潇潇雨净春。借书消茗困，索句写梅真。此去青云上，知君有几人。"
"东湖第三溪","宋末元初","戴表元","日晏霜浓十二月，林疏石瘦第三溪。云沙有径萦寒烧，松屋无人鸣昼鸡。几聚衣冠块作土，当年歌舞醉如泥。早知涉世真成梦，不弃山田春雨犁。"
"过应浩然先生墓","宋末元初","戴表元","人间万卷庞眉老，眼见堂堂入草莱。行客须当下马过，故交谁复裹鸡来。山花不语如听讲，溪水无情自荐哀。犹胜黄金买碑碣，百年名字已烟埃。"
"拜袁越公墓因游定水寺有怀源老","宋末元初","戴表元","乃翁已作飞仙去，犹得潭潭好墓田。老树背风深拓地，野云依海细分天。青峰晓接鸣钟寺，玉井秋澄试茗泉。我与源公旧相识，遗言潇洒有人传。"
"次韵任起潜谋隐之作","宋末元初","戴表元","江边秋日逢任子，大醉索诗吾欲狂。为问山资何次第，祗馀丹诀转凄凉。黄金范蠡曾辞禄，白首虞翻未信方。千古浮云共归意，晓风城郭水花香。"
"晚秋游中溪四首 其一","宋末元初","戴表元","淡竹冈前沙雁飞，小花尖下柘丸肥。山云不见雨自薄，天气欲寒人正归。招伴祗须新稻酒，临风犹有旧苔矶。风流鬓发茎茎在，怪石老松今是非。"
"次韵寄陈达观少府兼简叔高","宋末元初","戴表元","怀人路绝云归海，避俗门深草蔽丘。万事渐消閒客梦，一生虚白少年头。山螀叫缓从除架，淮雁来多莫上楼。近日邻家有新酿，每逢诗伴得淹留。"
"戊子岁晚赠应德茂","宋末元初","戴表元","江海悠悠雪欲飞，抱书空出又空归。沙头人满鸥应笑，船上酒香鱼正肥。尘土竟成谁计是，山林又悔一年非。平生万卷应夫子，两世知名穷布衣。"
"九日在迩索居无聊取满城风雨近重阳为韵赋七诗以自遣 其七","宋末元初","戴表元","雁雁西北来，亦复东南翔。动物各有时，吾当谨行藏。厚墐违严风，密袂禦凛霜。陶然茅檐下，一笑生春阳。"
"醉吟","宋末元初","陈普","天在地在我亦在，天改地改吾始改。前身曾作孔子孟子为人憎，也曾为禹为稷为人爱。来来去去非贪痴，自去自来自不知。今生暂来作个咬啮菜根汉，焉知再来不遇文王出弹时。四溟为罍杓北斗，举世攒眉我开口。眼前不见白衣人，风月自当青田酒。万事不预非无功，顺应为用虚为宗。几度贫贱几度英雄，几度少年几度翁。天吴紫凤任颠倒，披襟引满对秋风。"
"笋 其二","宋末元初","陈普","造化运可见，浑天何用仪。日月转两毂，阴阳分四时。化育出万形，加之成气姿。倚筇看生意，莫测其神奇。和风随土至，膏雨著物肥。千红咸竞晨，万玉亦乘机。深深起蛰龙，一一破伏龟。险不畏臲卼，难不避石藜。启荆披瓦砾，撑屋触藩篱。头头出兕角，身身水犀皮。大方欺小弱，尖先后止迟。不知水先颊，游客戴鸱夷。六经无此物，昉见韩奕诗。韩侯富贵人，何况贫儒饥。咏形兼咀味，东坡韩退之。长镵君莫讶，容我踏朝曦。内戒捣齑妇，外徵老圃师。留先凤凰止，勿积蜜蜂脾。味既不可极，斑亦勿再窥。待尔林下友，一洗胸中痴。清风翠阴动，羽扇日接篱。此时林下客，何以并其儿。作未争长日，滕高陵薛低。一旦并夷齐，兄弟无相疑。庭前耸矛戟，栖鸦犹不知。斜阳绕三匝，疑事不能归。岂徒固吾圉，且不染尘泥。此儿真世宝，何必他谋惟。古来贵高上，盛德恶浇漓。宁令烹不鸣，勿杀全德鸡。莫言一林竹，此路终不迷。何必趋青琐，亦胜对紫薇。携琴对此君，三叹钟期希。"
"贺纯父修考亭成","宋末元初","陈普","宇宙中间此考亭，接连千圣集三灵。乍年松柏参天翠，无事莓苔满地青。道统拳拳俄栋宇，人心隐隐又雷霆。世间万事无难者，但把纯心对六经。"
"和叔父九日后楼集 其二","宋末元初","陈普","万化区中总莫逃，范围不得是清高。天将萸菊温存晚，秋把山川贴助豪。祭祢五更荐仪礼，上楼万境揽离骚。化工似欲重重九，催促霜前办两螯。"
"和开元余兄儒术误身 其二","宋末元初","陈普","莫逐嗟卑嗟老流，谋身先向吕宫游。力耕不怕水和旱，笃信能行貊与州。寡悔到头终得禄，不恒自古或承羞。藜羹布被君休叹，五十无闻却是愁。"
"毛诗 其二 绿衣","宋末元初","陈普","人伦万变若轮云，一片天心久负人。但把绿衣篇细看，末章意思蔼如春。"
"毛诗 其二 谷风","宋末元初","陈普","几年游泳与方舟，一旦同心友作雠。苦是人心多阻隔，满前珠玉不知收。"
"咏史 其二 皇甫嵩","宋末元初","陈普","忠臣如梦复如痴，不遣张温独失机。为问义真何面目，洛阳宫殿作灰飞。"
"咏史 其三 蔡邕","宋末元初","陈普","百日慈明位上台，三朝何害历三台。伯喈随逐金华盖，也为诸公衮衮来。"
"咏史 刘表","宋末元初","陈普","无正文。"
"咏史 其十二 蜀先主","宋末元初","陈普","曹操亡年德剧衰，孙权晚节乱如丝。豫州幸自无颇辟，亦为区区怒费诗。"
"□□□","宋末元初","汪元量","□□□□□□□，□□□□□□□。□□□□□地动，兵前草木挟风寒。计穷但觉归降易，事定方知进退难。献宅乞为祈请使，酣歌食肉愧田单。"
"开平雪霁","宋末元初","汪元量","雪霁山崔嵬，平荒绝人迹。猎猎大风寒，杳杳远天碧。腐儒策蹇驴，觅句绕沙碛。一吟三徘徊，日卓人影直。孤鸿云中来，对我声呖呖。乃知晴天好，物类各有适。顷刻片云生，雪花大如席。伟哉复伟哉，造物真戏剧。"
"彭州歌 其二","宋末元初","汪元量","彭州又曰牡丹乡，花月人称小雒阳。自笑我来逢八月，手攀枯干举清觞。"
"和人贺杨仆射致政","宋末元初","汪元量","莲府公卿拜后尘，手持优诏挂朱轮。从军幕下三千客，闻礼庭中七十人。饰帐丽词推北巷，画堂清乐掩南邻。岂同王谢山阴会，空叙流杯醉暮春。"
"早梅","宋末元初","于石","一气独先天地春，两三花占十分清。冰霜不隔阳和力，半点机缄妙化生。"
"答陈宗道见寄 其二","宋末元初","仇远","怀人耿不寐，一夕三四起。江东暮云合，渺渺隔秋水。遗我诗两章，意古音粹美。敢谓义熙馀，及见黄初体。君閒耻食粟，我出惭为米。流品夐不同，黄河贯清济。"
"次韵萧饶州见寄 其二","宋末元初","仇远","昔寓南国居，日与荛牧处。今营西郭居，官梅映窗户。砚山如可博，尺度先画堵。此计当勇决，结构须快睹。伐藤断长蛇，卧石凛伏虎。山厨富笋蕨，客至当脩脯。野芳散红紫，粲粲五杂组。放怀山水窟，脱迹名利罟。平泉绿野堂，盛事追往古。愿学樵夫拜，相从丈人偻。应笑趋炎人，奴颜八风舞。"
"送陈壮甫税使归金陵","宋末元初","仇远","征商廉干不言钱，异事同寮又一年。美誉正香金濑曲，归心已在冶城边。家传簪笏青溪谱，风送旌旗上水船。小草相依行有日，莫须掺别重凄然。"
"和姜景星 其二","宋末元初","仇远","开遍梅花腊渐残，又传新历岁更端。书生爱日惟愁晚，稚子敲冰不怕寒。酒压蚁篘醅可拨，诗题蜡纸墨难乾。宦游得似家居乐，一枕三竿梦寐安。"
"石窗","宋末元初","仇远","玲珑千丈崖，高处倚蓬莱。山月照得白，天风吹不开。渴龙栖古井，病鹤下苍苔。祇有麻衣叟，时时把易来。"
"顷溧水归登官塘汤汉章义门 其二","宋末元初","仇远","一塘分雨百泉流，喜作山房信宿留。骑马傍门知不厌，坐床索酒合应羞。生平仲举延徐稚，老去文渊忆少游。雾豹直疑斑已露，翩翩入谷有鸣驺。"
"玉清宫与赵达夫鲜于枢联句二首","宋末元初","白珽","湖光漠漠水禽飞，堤柳斜斜带夕晖。二月江南好天气，初阳台上惬春衣。巾子峰头舣钓船，初阳台上坐鸣弦。出云高树明残日，过雨苍苔泣细泉。绝俗谁能继高躅，凌云我欲学飞仙。还家正恐乡人间，化鹤归来知几年。"
"寿李仲明同知","宋末元初","陆文圭","新息父贾彪，南阳母杜诗。束吏如官奴，护民如婴儿。李侯妙政术，千古同襟期。高寒月半弓，清粹玉一规。掘菜朝为齑，脱粟暮作糜。但闻读书声，不闻儿啼饥。褚衣敝再浣，枥马瘦莫骑。今朝侯生辰，父老持酒卮。厨传寂如水，不知侯所之。介寿古有言，此意亦复辞。独立古梅下，遥赴天仙期。"
"送陈子高","宋末元初","陆文圭","棱棱玉壶冰，瑩洁绝纤罅。无人手自将，寘之霜台下。海东闻鹤唳，清思方在野。迟明有公事，匆匆催上马。"
"访何庵观水陆功德","宋末元初","陆文圭","山收雨脚云气湿，葛藤刺屦穿径入。精庐桃李花漫山，磬钟声绕落花间。野僧净设伊蒲供，译说西方如说梦。我方谈笑耳不闻，寒窗暮对西山云。"
"壬辰六月旦日记异","宋末元初","陆文圭","六月朔旦昧爽天，我梦蝴蝶飞翻翻。一声惊觉不可执，铿然有物堕我前。阴风萧萧榻震动，褰帷一咤声寂然。向空抹漆无所睹，堂上呼灯人自眠。一生学道心勿动，养气未敢轻先贤。元忠昔日鬼移床，厅庑之下凡三迁。稚圭卧内见匕首，金带忽置城头边。二公名德余不及，鬼贼揶揄空自怜。神奸无复照金鼎，偷儿何暇哀青毡。二端是否吁莫辨，一夕仓卒嗟何缘。吟哦未断纸窗白，山寺风雨鸣钟悬。起来搔首空四壁，湿薪灶婢愁炊烟。"
"奉饯子华教授北上时癸酉三月","宋末元初","陆文圭","清明上巳三月中，一春天气少冲融。曈曈初日翳复吐，黄尘涨起西北风。有客束书挟两童，南来两马一马骢。举鞭萧萧易水东，博徒剑客时相逢。怪君体弱心甚雄，声名壮健惊老翁。元英磨室渺无踪，黄金谁为隗筑宫。茫茫宇宙今古同，天时人事安有终，江柳自绿山花红。"
"送郭仁卿之官三衢","宋末元初","陆文圭","宪府自清要，胡为堕冗曹。平反犹用恕，纠录肯辞劳。才富家何瘠，官卑志愈高。青云迟得路，胜我落蓬蒿。"
"题张招讨墓碑","宋末元初","陆文圭","轻兵戒深入，险寇勿穷追。失势因鱼服，留名有豹皮。空归先轸面，竟裹伏波尸。庙食真无愧，嵯峨死节碑。"
"故夫人陈氏挽章四首 其一","宋末元初","陆文圭","誓节携孤幼，尘奁不复妆。夜机同妇织，晓陇课僮秧。甘旨期终养，哀荣毕后丧。前冈指陶墓，吊鹤重凄凉。"
"庚午三月初九日寒食有感","宋末元初","陆文圭","祭筵跪拜膝难抬，连岁何曾上冢来。老子七旬看又过，幻身多病复相催。人间愿弃姑云耳，地下从游亦壮哉。寒食江村旧行路，道旁相吊总悲哀。"
"贽尤端木二首 其一","宋末元初","陆文圭","汉家陵阙已苍烟，鲁国灵光独岿然。卫玠音闻永嘉末，陶潜诗著义熙前。可怜阁下投几死，不及车中寝获全。寄语牙郎莫酬价，椟中韫玉可求旃。"
"寿与可录判","宋末元初","陆文圭","濯锦峨嵋誇最胜，子昂太白记前生。一川风雨睡正熟，千顷波涛心不惊。手试功名棋胜负，眼看富贵槿枯荣。寿杯肯向人间饮，携傍莲峰玉井倾。"
"和陈无逸见赠草堂诗韵","宋末元初","陆文圭","绨袍谁念故人寒，转徙萧然老伯鸾。幸喜云山无屋碍，始知天地出门宽。悠悠岁月蚁旋磨，落落功名鱼上竿。金谷已无歌舞地，辋川犹有画图看。"
"郡幕请讲书和药房先生韵","宋末元初","陆文圭","不为祁寒暂辍冬，肯移莲幕下芹宫。深青岂必从蓝出，美玉何烦就石砻。残雪五更侵几白，一灯深夜照书红。他年共赴长安召，正恐诸儒却诮通。"
"挽东平张彦明","宋末元初","陆文圭","梦觉黄粱仅一炊，人生适意不多时。杜陵老病亲桃竹，白傅清閒忆柳枝。有意出山寻树槚，伤心归榇赖门楣。秋风泪滴长江水，遥寄东原薤露诗。"
"戏书所见","宋末元初","陆文圭","云英捧玉液，真是裴郎偶。不知几万钱，买得玉杵臼。"
"题鹰捕雀图 其一","宋末元初","陆文圭","一雏已饱毒手，反顾又欲其馀。大贪得陇望蜀，小贪取熊兼鱼。"
"题鹰捕雀图 其二","宋末元初","陆文圭","死生命判须臾，一去一不得去。两三竹叶成丛，被驱复向何处。"
"读史六首 其六","宋末元初","陆文圭","司徒太尉总三公，奢俭由来性不同。锦帐羊羔酣未省，谁能僵卧里门中。"
"戏狄怀英","宋末元初","陆文圭","花样精神月样妆，妖魂不敢近忠良。如何凤阁平章老，却事宫中妩媚娘。"
"腊月二十六日立春","宋末元初","陆文圭","陇梅未寄江南信，邹黍先回燕谷春。忽忆少陵巫峡句，菜盘思见玉纤人。"
"石湖留题三绝 其三","宋末元初","陆文圭","当年彬父遣词臣，列戟傍观色怒嗔。谷水曾无归璧日，稽山已有摸金人。"
"除夕二首呈北溪 其一","宋末元初","陆文圭","腊雪穷途一月中，明朝老鬓又春风。遥知儿女团圞处，饮遍屠苏忆乃翁。"
"清明","宋末元初","陆文圭","花开花落总无情，赢得诗人百感生。今日东阑看梨雪，坡仙去后几清明。"
"入京二首 其二","宋末元初","陆文圭","手携布被入关中，颇似菑川六十翁。未必汉廷推第一，不须侧目事辕公。"
"舟中追和逊卿早春即事十首 其六","宋末元初","陆文圭","壮图落落与时违，不信经纶起布衣。纵使茝鱼从北化，也随乌鹊向南归。"
"仲冬雪夜偶书三绝句 其一","宋末元初","陆文圭","城楼戍鼓尽三更，灯射斋窗一黍明。窗下有人勤不寐，隔墙犹听读书声。"
"诸生和韵复吟三绝 其二","宋末元初","陆文圭","猿啾鬼哭杳冥冥，夜半何人吊独醒。歌罢离骚心正苦，阴风吹雨响疏棂。"
"诸生和韵复吟三绝 其三","宋末元初","陆文圭","地炉无分爇香沉，画尽残灰夜正深。窗外梅花消息动，要知子半是天心。"
"自笑","宋末元初","陆文圭","既聋不用誇三耳，纯白安能辨二毛。自笑先生书案上，又将论语教儿曹。"
"丁卯新正纪怀四首 其一","宋末元初","陆文圭","懒将诗句上桃符，柏叶椒花一例无。却笑简斋元不简，舟中犹自饮屠苏。"
"追和四绝 其二","宋末元初","陆文圭","餔啜糟醨醉者多，独醒无奈众人何。寒窗细读离骚语，遗恨千年吊汨罗。"
"和张仲实绝句四首 其四","宋末元初","陆文圭","兀坐书林闭董帷，时寻佳句写乌丝。儿时论语今忘却，且让安昌作帝师。"
"次伯机绝句","宋末元初","陆文圭","梅天风雨一江寒，湿却滩头旧钓竿。自著渔蓑沽酒去，路逢贾客问长安。"
"留别袁伯长待制凌德庸少监周南翁待制诸公三绝句 其一","宋末元初","陆文圭","待诏明廷百有馀，一人释褐向江都。诸生对策无奇语，田窦何曾不喜儒。"
"留别袁伯长待制凌德庸少监周南翁待制诸公三绝句 其二","宋末元初","陆文圭","书生骨相太邅迍，地位还须有福人。老我终身友麋鹿，看君他日上麒麟。"
"四时佳兴题徐景阳园堂五首 其三","宋末元初","陆文圭","穷秋破屋檐头雨，残腊征夫陌上霜。公子閒居无一事，可能忧乐两相忘。"
"题园亭","宋末元初","陆文圭","把酒看花贫亦乐，携琴对竹静相宜。客来若问朝家事，回首东风谢不知。"
"鹤皋诗为振之作","宋末元初","陆文圭","鹳鸣于垤妇长叹，鸿渐于陆夫远征。何似山亭闻鹤唳，无人静坐月三更。"
"刘澹斋求米船谩赋二绝 其二","宋末元初","陆文圭","灵宝生平爱虎头，每傍战舰系轻舟。晚无书画真无益，洗手莫嫌寒具油。"
"题敬威卿参政赠许正卿针诗卷末敬公之章许卿之艺诸君发挥尽矣终以二绝貂续尾蛇添足乎 其二","宋末元初","陆文圭","正人一脉系安危，温公身事亦付医。此身强健无著处，不如枕卧看儿嬉。"
"题昭君画卷五绝 其一","宋末元初","陆文圭","当时随例与黄金，不遣君王有悔心。近使来传延寿死，回思终是汉恩深。"
"题昭君画卷五绝 其三","宋末元初","陆文圭","青冢千年恨不埋，琵琶马上几时回。宇文高氏争雄日，突厥柔然献女来。"
"题二乔手卷二绝 其一","宋末元初","陆文圭","国色娇娆画不如，风流二婿尽消渠。阿承丑女无人聘，自挈衣装过草庐。"
"题牡丹梨花手卷","宋末元初","陆文圭","沉香宴罢索人扶，重向银屏睹雪肤。一笑不偿千古恨，玉环当日倚阑图。"
"题补之梅","宋末元初","陆文圭","含章殿里雪中开，曾共君王索笑来。著在荒蹊枯竹畔，可知准敕号村梅。"
"亭下玉兰花开","宋末元初","陆文圭","初如春笋露纤娇，拆似红莲白羽摇。亭下吟翁步明月，玉人虚度可怜宵。"
"句 其三","宋末元初","缪鉴","病犹有药扶持老，贫为无心俯仰人。"
"吴市售药","宋末元初","陈深","山夫聊作市廛居，漫学壶公计已疏。收卷向来经济策，案头唯集古方书。"
"咏史 刘表","宋末元初","陈普","无正文。"
"雨夜雪意","宋末元初","方回","汹涌风如战，萧骚雨欲残。遥峰应有雪，半夜不胜寒。吾道孤灯在，人寰几枕安。何当眩银海，清晓倚楼看。"
"挽委顺子王防禦","宋末元初","方回","温饱逍遥八十馀，稗官元自汉虞初。世间怪事皆能说，天下鸿儒有弗如。耸动九重三寸舌，贯穿千古五车书。哀江南赋笺成传，从此韦编锁蠹鱼。"
"甲午元日","宋末元初","方回","端平甲午臣八岁，甲午今年又一周。六十八年多少事，几人已死一人留。"
"怅惋诗二首 其一","宋末元初","方回","鹦鹉笼开綵索宽，一宵飞去为谁欢？早知黠妪心肠别，肯作佳人面目看。忍著衣裳辜旧主，便涂脂粉事新官。丈夫能举登科第，可得妖雏胆不寒。"
"怅惋诗二首 其二","宋末元初","方回","一牝犹嫌将两雄，趋新背旧片时中。陡忘前主能为叛，乍事他人更不忠。玉椀空亡无易马，绛桃犹在未随风。何须苦问沙吒利，自是红颜薄老翁。"
"句","宋末元初","方回","菊花与汝作生日，螃蟹唤吾入醉乡。诸公未许子为政，万事无如髯绝伦。糟姜三盏酒，柏烛一瓯茶。跳上岸头须记取，秀州门外鸭馄饨。"
"句","宋末元初","方回","何许中原惟雁见，不多吾辈只鸥知。人生不作湖州守，亦合移居住霅滨。"
"句","宋末元初","李思衍","土暗尘昏天水碧，风惊雨过女真黄。鬼火光中遗石马，仙盘柱下泣铜人。"
"严陵钓台","宋末元初","于石","抛却羊裘入汉庭，偶然高卧两忘形。先生无处可伸足，太史何烦奏客星。"
"句","宋末元初","于石","一局残棋双鹤去，石枰空倚白云寒。"
"贾似道","宋末元初","刘埙","三百馀年历数更，东南万里看升平。黄金台上麒麟阁，混一元勋是贾生。"
"句","宋末元初","王义山","诗思已随春意动，夜衾不怕晓寒新。一枝潇洒无尘涴，半夜高寒对月明。满斟绿斝安排醉，牢裹乌纱照顾吹。"
"句","宋末元初","刘边","耕锄晓雨有馀地，应接东风无暇时。"
"感旧歌者","宋末元初","戴表元","牡丹红豆艳春天，檀板朱丝锦色笺。头白江南一尊酒，无人知是李龟年。"
"武陵胜集得春字","宋末元初","白珽","今日知何日，谈诗得伟人。闭门方掩雪，老砚自回春。湖海清尊乐，乾坤白屋贫。时时看云色，吹落紫纶巾。"
"四季六言诗","宋末元初","白珽","红杏绿杨永昼，野服柴门散仙。莫道无人知处，东风都在吟笺。莲叶吹香澹澹，扁舟撑影斜斜。惊散一行白鹭，东风捲起梨花。"
"春日田园杂兴","宋末元初","仇远","一湾新绿护茅庐，草细泥松已可锄。野老但知分社酒，地官宁复进农书。莺花眼界人烟外，蚕麦生涯谷雨馀。我爱赋归陶令尹，柳边时见小篮舆。"
"同段吉甫泛湖","宋末元初","仇远","西湖春碧净无泥，画舫珠帘傍岸移。寒食清明初过后，杏花杨柳乍晴时。从教西日催歌鼓，莫放东风转酒旗。只恐明朝成雨去，暗惊浓绿上高枝。"
"秋日西湖园亭","宋末元初","仇远","西湖一曲百泉通，漠漠青山绕梵宫。故国园林秋色净，明朝风雨桂花空。银笙玉笛清歌外，画舫珠帘落照中。人物风光两相称，儿童遮莫笑山翁。"
"武陵胜集得林字","宋末元初","仇远","城中十日雪，山中三尺深。我从吴都来，颇畏寒见侵。亦念子在野，相从讵无心。缅怀梁园游，岂不胜竹林？落落岁寒友，历历瑶华音。重期春日和，飞盖西园阴。"
"书与士瞻上人十首 其一","宋末元初","仇远","我本迂疏落拓人，满头霜雪满怀春。登山有屐身恒健，挂壁无弦趣更真。往岁效官殊慢浪，老来学佛离贪嗔。却怜卫鹤齐鸡辈，空费心机不庇身。"
"书与士瞻上人十首 其三","宋末元初","仇远","懒学羊裘汉子陵，亦非解印晋渊明。好山好水恒相对，浮利浮名不愿争。诗酒每寻朋友共，田园都付子孙耕。野心真与閒云似，却笑孤云出岫轻。"
"书与士瞻上人十首 其四","宋末元初","仇远","末俗由来不贵儒，小夫小妇恣揶揄。束书合问山林隐，绝迹莫登名利涂。膝上有孙贫亦乐，门前无债醉如愚。咸平处士真堪羡，死守梅花住里湖。"
"书与士瞻上人十首 其七","宋末元初","仇远","难得心交左伯桃，亦无善相九方皋。而今贱子多儒误，自古山人索价高。众雀岂能知鹄志，一鸡何足用牛刀。独醒独醉俱堪乐，妙理依然有浊醪。"
"北窗","宋末元初","仇远","北窗隐几乐吾天，莫遣新愁到耳边。一帽好花供醉舞，半床凉月伴闲眠。故人自欲辞文叔，明主何尝弃浩然。留取长安遮日手，养成指甲理朱弦。"
"高卧","宋末元初","仇远","人生天地一蘧庐，耕凿虽劳乐有馀。因阅杜诗删旧稿，为观羲帖习行书。山公醉后犹骑马，渭叟闲来只钓鱼。世道秋风总萧索，何如高卧白云居。"
"答胡苇杭","宋末元初","仇远","久矣相期物外游，长风吹不断闲愁。两山翼翼青如舞，双鬓颾颾白始休。蕉鹿梦回天地枕，莼鲈兴到水云舟。旧藏方镜明如月，看去看来又一秋。"
"送王仙麓使君赴道州暂归三山","宋末元初","仇远","家山小为离支留，征旆催行莫待秋。应有矮奴骑竹马，相随迓吏拜兰舟。舜山如画当楼见，楚水浮香绕郡流。念我有亲头雪白，云龙追逐恨无由。"
"阎氏园池","宋末元初","仇远","真妃已返凤台仙，独立池亭思怆然。海岳不传青鸟信，石房谁伴白云眠？宫桃移种难生实，院箨初翻又引鞭。凝碧荒凉弦管静，萍花浮满钓鱼船。"
"送刘竹间归庐陵","宋末元初","仇远","驿路梅花漠漠寒，绒衫絮帽出长安。悬知客久归心切，自觉交深别语难。春入西江随马去，山留残雪待人看。青原白鹭如相问，十载湖滨只钓竿。"
"新安郡圃","宋末元初","仇远","亭榭凌空眼界宽，得闲来此独凭阑。春浮练水蒸城润，雪被黄山入座寒。古树巢空群鸟散，荒池沙满碎薸乾。白云在望归期定，不见青油护牡丹。"
"兵间有歌舞者","宋末元初","仇远","边尘未定苦无谋，年少金多绝不忧。野战已酣红帕首，涂歌犹醉锦缠头。蛾贪银烛那知死，月恋金尊不照愁。亦欲避秦高隐去，桃花源上觅渔舟。"
"寄董无益","宋末元初","仇远","邮铃带箭发纷纷，何日山深耳不闻。迁客无乡难避祸，饥民失业半充军。马蹄乱踏湖西雪，雁阵平拖塞北云。我亦懒谈今世事，自看吊古战场文。"
"刘悦心入道三茅观","宋末元初","仇远","鹖冠高挂九松巅，去结三茅香火缘。相国向犹为道士，将门今又出神仙。坐看红日生沧岛，吟寄青衣入洞天。跨鹤归来云舍近，西风井邑只依然。"
"同杨心卿过孤山访静传不遇自游和靖祠下明日奉寄二高士","宋末元初","仇远","飞仙又向别峰游，竹下閒房且小留。满鬓朔风吹客帽，倚阑落日在渔舟。梅花路冷难寻冢，葑草田荒半作洲。独往独来沙鸟怪，山空木短使人愁。"
"不应聘高士","宋末元初","仇远","束书入谷起徵君，盥耳渊栖似不闻。知有故人来问字，喜无逋客为移文。忍贫羞说黄金尽，爱老慵将白发芸。独倚高楼南北望，青天依旧有閒云。"
"和范爱竹三首 其一","宋末元初","仇远","半生豪气学元龙，湖海惟知敬数公。徒有贞心招隐逸，恨无巨眼识英雄。天衢骑马衣冠异，雨屋鸣鸡杼轴空。西崦东屯何日了，定应愁老浣花翁。"
"和范爱竹三首 其三","宋末元初","仇远","风雨萧萧白昼昏，肃襟受此一凉恩。丘园不作轩裳梦，陵谷空遗斧凿痕。乍可扣舷歌楚泽，何堪抱瑟立齐门。有时散步西原上，共醉田家老瓦盆。"
"赠金荪壁","宋末元初","仇远","黄纸红旗事已休，莫思入谷有鸣驺。天开东壁图书府，人立西湖烟雨楼。林浅易寻和靖隐，菊荒空忆魏公游。客来把玩新题扇，半似钟繇半似欧。"
"再答元父","宋末元初","仇远","騕袅龙媒去未还，独骑款段客长安。青黄谁采沟中断，黑白当从局外看。尊俎风流陈日月，山林人物古衣冠。桂花满袖王孙远，空倚天风十二阑。"
"和两山二首 其二","宋末元初","仇远","穷乡何处觅新丰，身世悠悠醉梦中。未学伏波尸马革，且随甫里问龟蒙。檐头喜有桑榆日，兵后那无草木风。亦欲飞神游八极，扁舟坦卧不须篷。"
"閒居十咏 其一","宋末元初","仇远","阶前紫蔓金丝草，篱角红垂锦带花。梓泽平泉易销歇，春留富贵与诗家。"
"閒居十咏 其二","宋末元初","仇远","树隔残钟远欲无，野云漠漠雨疏疏。飞蚊尽逐南风去，父子灯前共读书。"
"閒居十咏 其三","宋末元初","仇远","仰屋著书无笔力，闭门觅句费心机。不如花下冥冥坐，静看蜻蜓蛱蝶飞。"
"閒居十咏 其四","宋末元初","仇远","莺花韦曲旧时游，老去闲情已五休。却笑东风无检束，又随飞絮过南楼。"
"閒居十咏 其五","宋末元初","仇远","鸟雀喧秋未肯栖，狂风吹树影离披。屋边尚有斜阳在，更看山人一局棋。"
"閒居十咏 其六","宋末元初","仇远","风挟浓云起炮车，捎窗雨脚乱如麻。山中茆屋应安稳，不向溪声送落花。"
"閒居十咏 其七","宋末元初","仇远","新竹修修绿覆墙，读书门外亦阴凉。道人清福不肯受，却入西山看夕阳。"
"閒居十咏 其八","宋末元初","仇远","翠袖佳人倚暮寒，双禽踏破玉阑干。空山月落春风换，直作罗浮梦里看。"
"閒居十咏 其九","宋末元初","仇远","茶瓯纱帽惯迎宾，不是诗人即道人。细雨斜风君莫出，绿云门外有红尘。"
"閒居十咏 其十","宋末元初","仇远","珠帘玉栅绮罗丛，犹有承平京洛风。饮罢归来游骑少，一庭明月夜方中。"
"纪事","宋末元初","仇远","圩田平没石田枯，秋暑如蒸雨竟无。六十年前曾记得，步行一直过西湖。"
"句","宋末元初","仇远","姓名不入六臣传，容貌堪传九老碑。老尚留樊素，贫休比范丹。"
"句","宋末元初","罗太亨","且追白社为耆会，纵买黄金肯少年？势利朋俦随处有，诗章我辈逐年无。"
"挽贡仲章学士","宋末元初","陆文圭","才优如贡禹，经行复精纯。海内多知己，江东尚有人。林泉隐君子，台阁古名臣。九转丹成去，青山宰木春。"
"鹿葱绝句","宋末元初","陆文圭","丹葩信不类苹蒿，雨后常抽绿玉条。此草岂宜充鹿食，瘦茎却比沈郎腰。"
"秋色","宋末元初","黄庚","凭高望不及，望断动愁情。落日凄凉处，西风点染成。丹枫明野驿，白水浸江城。马上人回首，戎戎黯客程。"
"句","宋末元初","龚璛","文若纵存犹九锡，孔明虽死亦三分。"
"题赐砚","宋末元初","汪元量","斧柯片石伴幽闲，堪与遗民共号顽。试忆当年承赐事，墨痕如泪尽成斑。"
"是日汎舟归湖滨至夜雪大作旦起赋五言古体一首","宋末元初","钱选","夜来天雨雪，万木同一变。饥鸦觉余起，观览立须俨。遥山琼成积，平田玉如碾。老夫醒眼看，树树何其灿。"
"月诗","宋末元初","刘辰翁","霓裳声里一攧，如今是第几轮？赤壁黄楼都在，古今多少愁人。"
"苏李泣别图","宋末元初","刘辰翁","事已矣，泣何为？苏武节，李陵诗。噫！"
"句","宋末元初","牟巘","翻手可覆手，曲身成直身。"
"春风","宋末元初","陈杰","著柳成新绿，吹桃作故红。衰颜与华发，不敢怨东风。"
"题壁","宋末元初","单县君","抠衣步入轩辕界，身世翩翩物外游。自是尘嚣隔天堑，高堂谩把翠钿收。"
"虞山怀古","宋末元初","顾细二","踏遍青山千万重，藤萝落落挂长松。昭明台下寒烟覆，虞仲丘边碧藓封。丹井凿时飞去鸽，涧泉流处破潜龙。古今多少兴亡恨，都在声声晚寺钟。"
"山中苦寒歌","宋末元初","李坦之","深山苦寒弗可居，门前积雪三尺馀。阴崖一夜石脱骨，寒溜万瓦冰垂须。道人冻卧山之麓，暮爇松明煮溪绿。山阴孤棹期不来，梦入幽崖闻折竹。征西将军持短兵，驰马夜渡黄河冰。关东诸将面欲裂，严光独钓桐江雪。"
"春日行","宋末元初","李坦之","东风入树吹流莺，晓窗睡熟花冥冥。美人窗间动晓思，莺声枕上提春情。座中日出花满城，城南春深杨柳青。王孙不归消息断，深闺无人春草生。草生犹有时，王孙何日归。斜阳照流水，万里长相思。东园三月花烂开，西园胡蝶双飞来。明年蝶去春无主，闭门花落愁如雨。"
"婕妤怨","宋末元初","赵文","团圆一片冰，出自蚕女红。何言入君手，动摇生清风。一朝弃箧笥，零落如秋蓬。时节自当尔，君子讵无终。"
"哭亦周弟","宋末元初","赵文","去日相携涉畏途，归来形影自相扶。倦行小憩荒山路，怕听深丛叫鹧鸪。"
"酬王昭仪","宋末元初","汪元量","愁到浓时酒自斟，挑灯看剑泪痕深。黄金台迥少知己，碧玉调高空好音。万叶秋风孤馆梦，西窗夜雨故乡心。庭前昨夜梧桐语，劲气萧萧入短襟。"
"挽文信公","宋末元初","汪元量","厓山擒得到燕山，此老从容就义难。生愧夷齐尚周粟，死同巡远只唐官。雪平绝塞魂何在，月满通衢骨未寒。一剑故知公所欠，要留青史与人看。"
"春晴","宋末元初","刘辰翁","新燕池塘绿雨肥，初晴未㬉日光微。角巾犹带花梢湿，才倚阑干见絮飞。"
"山居","宋末元初","于石","结屋万山顶，柴扉昼懒开。捣茶惊鹤醒，抛果引猿来。笋短和泥掘，松高倚石栽。有时寻胜去，多趁暮钟回。不谈当世事，荣辱两无闻。诗思半山月，生涯一坞云。砚乾分瀑润，香断借兰熏。有客时相过，呼儿采涧芹。"
"吾家","宋末元初","于石","松阴六七里，茅屋两三家。坡煖四时笋，溪寒五月花。泉声挟风雨，云气走龙蛇。谁谓谋生拙，门前数亩瓜。明月成三友，青山结四邻。家贫猿执爨，林静鸟司晨。好竹能医俗，幽花不媚人。盘餐何所有，春韭与秋莼。"
"伊昔","宋末元初","于石","伊昔西湖柳，清阴满画楼。午凉欺舞扇，晚雨系渔舟。春尽花无主，风寒叶自秋。六桥今在否，空惜旧时游。伊昔西湖上，孤山几树梅。断篱深院落，流水旧亭台。明月无今古，春风自去来。逋仙不复作，消瘦为谁开。伊昔西湖里，娉婷十里莲。香凝花上露，影落镜中天。枕簟水亭雨，笙歌月夜船。双鸳不解事，常傍翠阴眠。伊昔西湖外，清阴九里松。天低深雨露，风怒走蛟龙。林霭通樵径，山云隔寺钟。何时一行乐，重到北高峰。"
"端午次韵和徐改之","宋末元初","于石","榴花灼烁露初乾，乍试香罗怯晓寒。自古独醒多见忌，与君一醉笑相看。无邪安用艾悬户，徇俗聊将黍饤盘。千载沉湘呼不起，至今遗恨楚江干。涛头洒泪眼难乾，鱼腹沉冤骨未寒。楚些一章招莫返，曹碑八字好难看。水流不尽湘江恨，俗奠空陈蘋藻盘。我亦逢时增感慨，凛然忠孝孰能干。"
"清明次韵周君会","宋末元初","于石","可惜韶光过眼明，一分流水二分尘。杜鹃声感客中客，蝴蝶梦飞身外身。一滴清明寒食酒，万家红杏绿杨春。斗鸡走狗非吾事，新火书灯谁共亲。墓祭非经古未闻，年来拜扫隘车尘。谁怜原上千年冢，且醉樽前百岁身。榆火欲燃行客晚，梨花不减故园春。石泉浇醒浮生梦，耿耿孤怀孰与亲。"
"秋思","宋末元初","于石","远水遥天起断鸿，秋光冷淡客情浓。一川疏雨平沙牧，半树斜阳隔坞舂。落叶轻于流俗态，寒花羞作少年容。凭高不碍乾坤眼，兴入晴岚第几重。草堂何必仿卢鸿，水色苍茫山色浓。待月轩窗留客话，隔篱灯火起邻舂。虫鸣终夕如相语，燕去知时不苟容。一片吟情渺何许，西风吹入乱云重。"
"读史","宋末元初","于石","厥初开辟浩难名，帝降而王绪可寻。百代相因三代礼，七弦何似五弦琴。时逢否泰有消长，道在乾坤无古今。所以孟轲生战国，欲承三圣正人心。世以燔经咎李斯，斯文兴丧岂关渠。楚人未烈咸阳火，秦府犹存博士书。吾道不随灰烬冷，残烟空锁帝王居。独嗟先入收图籍，刀笔区区计亦疏。秦亡四海角群雄，三尺胡然起沛丰。首录酂侯忘纪信，不诛项伯戮丁公。亲而寡助宁非叛，国尔忘身始是忠。赏罚于斯庸未当，终然击柱或争功。汉楚兴亡事已休，至今堪叹亦堪羞。郑君不肯更名籍，项伯胡为赐姓刘。寡助固知亲亦叛，孤忠忍以主为雠。人臣贵在明大义，勿为身谋为国谋。今来古往一封疆，虎斗龙争几帝王。百二山河秦地险，八千子弟楚天亡。朝廷有道自多助，仁义行师岂恃强。往事废兴何处问，寒烟衰草满斜阳。莫言世事祇如棋，千载是非人共知。吾道废兴时否泰，人才进退国安危。诗书未火秦犹在，党锢无钩汉亦衰。覆辙相寻多不悟，抚编太息此何时。志士匡君贵善谋，古来直笔有春秋。孔明扶汉何吞蜀，仁杰兴唐乃死周。成败由人天不管，功名遗恨水空流。柬之未相姜维将，二子宁无身后忧。"
"杂兴四首","宋末元初","于石","屋上青山屋下云，清泉为镜石为屏。客来问我谋生计，一卷家传相鹤经。偶种阶前竹数根，引风招月伴清樽。春来为爱临阶竹，今日翻嫌竹碍门。采药归来竹径凉，满身草露湿衣香。怕惊幽鸟穿林去，不扫松花卧石床。四围绿树岩藏屋，一枕清风竹满轩。醉里不知山雨过，醒来惟怪瀑声喧。"
"小三洞","宋末元初","于石","四山回合响幽泉，古木苍藤路屈盘。一局残棋双鹤去，石屏空倚白云寒。洞门相对是吾家，朝看烟云暮看霞。铁笛一声山石裂，老松惊落半岩花。断崖怒涌四时雪，虚壁寒凝六月霜。倚树老僧闲洗钵，碧桃花落涧泉香。"
"次韵赵羽翁秋江杂兴","宋末元初","于石","翩翩水鸟自沉浮，红蓼黄芦两岸秋。隔水人家一犬吠，斜阳篱落有渔舟。雁落芦花洲外洲，半川斜日独凭楼。笛声何处雁惊起，点破清江一片秋。"
"次韵杜若川春日杂兴集句","宋末元初","于石","行约青帘共一樽，牧童遥指杏花村。如今只有花含笑，悍吏催租夜打门。九陌净无车马尘，不须移槛损天真。凡花俗草败人意，怅望烟云缥渺人。"
"山中","宋末元初","于石","我家万山中，日日采樵去。扪萝上层巅，苔滑不留履。落日负樵归，云深失归路。谁家犬吠声，声在云深处。偶因抱瓮出，夜汲涧底泉。荡摇水中月，水定光复圆。问水水不语，问月月不言。倚树一长啸，万壑松风寒。"
"送赵宰之上虞","宋末元初","于石","百里子男邦，职任非不厚。治民如牧羊，扰之则惊走。眷兹上虞邑，江海环左右。萧萧北风寒，怒涛声撼吼。元亮已赋归，世事付杯酒。宗子古维城，此行应不苟。茧丝与保障，二者孰先后。勉旃重勉旃，毋袖经纶手。吾闻句践国，昔有鸱夷子。沼吴收隽功，扁舟五湖里。又闻越东山，安石真奇士。一局别墅棋，失笑屐折齿。缅怀百世风，可以肃顽鄙。峨峨禹穴山，滔滔浙江水。山川今犹昔，宁无安与蠡。为我谢二公，幸为苍生起。"
"感兴","宋末元初","于石","愚公欲移山，精卫欲填海。嗟乎智力穷，山海元不改。春秋更战国，仁义日荒怠。近趋管晏功，远受仪秦诒。杨墨骋邪说，申韩祸无罪。孔孟生其间，迂阔谁复采。群嚣竞纷纭，智力几百倍。山崩海可竭，吾道固长在。游鱼闻饵香，宁悟钩入口。不忍一朝饥，竟落渔人手。捕雉必以媒，相呼欣得偶。失身罗网中，乃为媒所诱。嗟哉二物微，智不料其后。飞潜一失所，虽悔复何咎。矧为物之灵，而不慎所守。饥渴能害心，交游多卖友。"
"感兴","宋末元初","于石","吴起为鲁将，杀妻殊不仁。乐羊伐中山，食子太无情。功名苟为重，骨肉无乃轻。以此谋富贵，何如甘贱贫。沛丰三尺剑，抵掌收楚秦。未央玉卮寿，以功骄父兄。惜哉一杯酒，终愧一杯羹。晋人杀鸣犊，孔子不渡河。河之水洋洋，临流一长歌。岂无舟与楫，所惧蛟与鼍。蛟鼍任险怪，不度如我何。黄鹄一远举，奚忧婴网罗。卫人将授甲，鹤有乘轩宠。爱人不如禽，士固不为用。唐人竞朝梁，怒杀孙供奉。兽犹知有君，人胡不愧悚。鹰犬饱粱肉，饥人厌粥糜。墙屋被文绣，民有号寒儿。禽兽食人食，土木衣人衣。俗偷或过侈，民穷易为非。君子固有守，岂若世所为。富贵苟可得，贫贱终莫移。群栖平沙雁，有警奴辄鸣。鸣多谓奴妄，哀嗷堕弓矰。甡甡中林鹿，以媒诱其群。相呼入网罟，鹿死媒独生。骨肉不相信，效忠况他人。轻言托心腹，卖友终不仁。君子能审友，四海皆弟兄。"
"畅师同玉上人游茅阜","宋末元初","仇远","朝辞二竺寺，暮宿三茅峰。红树落一叶，白云深几重。远游喜无雨，清兴尤宜冬。遥知天坛上，会与仙人逢。上人家海上，喜从名山游。昔闻三茅君，隐在千峰头。霜寒草木瘦，岁晚泉石幽。不见梁丘伯，使我心悠悠。"
"正月二十四日送廉使出郊","宋末元初","仇远","閒骑羸马出，远饯绣衣行。爱此川原迥，欣然风日晴。隔篱梅半落，断陇麦初生。每恨微官缚，茅山负夙盟。野店当官道，村醪唤客留。偶因乘早出，故作探春游。芳意林梢静，晴光水面浮。人言有龙洞，近在石山头。"
"闻杨大受凌吉叟吴次山诸友讣音有感二首","宋末元初","仇远","落落霜馀树，疏疏晓后星。经年才契阔，故友半凋零。有梦怀风采，何人作墓铭。老孤无限泪，空望浙山青。少长皆吾友，相期满百龄。生分青白眼，死隔短长亭。蕉本身为幻，藤床梦是醒。中山醇酒在，且醉学刘伶。"
"秋感","宋末元初","仇远","明朝交白露，此夜起金风。灯下倚孤枕，篱根语百虫。梧桐何处落，杼轴几家空。客意惊秋半，炎凉信转蓬。蛩依莎底露，萤堕树头风。秋已来多日，人谁念二虫。火流豳月应，云散楚天空。摇落年年事，吾生鬓亦蓬。"
"和子野四首","宋末元初","仇远","旅食无生计，卑栖奈若何。饭惟供脱粟，衣未补香莎。户外履常满，床头金不多。老为文学掾，一似旧恩科。穷冬霜霰集，行路古今难。举眼看浮世，何人耐岁寒。弃瓢将止酒，脱冕拟休官。一室能容膝，吾生亦易安。亨涂即畏涂，暮境欲何如。索米多贫士，钞诗欠小胥。自缘乡梦熟，顿与世情疏。会约逃名者，山间倒跨驴。诡遇非吾事，支离笑我身。文章宁可拙，仕宦岂宜贫。乡故多新鬼，年荒少佚民。休嗟华黍废，阳谷易回春。"
"再叠","宋末元初","仇远","醉眠春一榻，不记梦伊何。落月明红叶，寒厅暗绿莎。敝袍为客久，高枕阅人多。未有匡时策，无心中甲科。世态年年改，穷居事事难。予怀虽浩荡，此地本酸寒。古濑浮贞女，空斋贮冷官。枯肠与藜苋，岁久颇相安。老景存三乐，浮生付六如。是非忘马指，憎爱任乌胥。故里仍饥馑，清流例阔疏。有人风雪外，诗在断桥驴。雪溪渔隐者，郊岛是前身。乍见犹疑傲，相逢不说贫。鹤招穷处士，梅伴老诗人。时共论文酒，衰颜少借春。"
"三叠","宋末元初","仇远","禁酤限十日，亡何能几何。流光徒荏苒，老眼自挼莎。江浙归心切，山林醒眼多。富家忧劝率，役后欲重科。为贫干寸禄，匏系欲归难。雁字谁能寄，鸥盟久已寒。自怜秦博士，何似卫伶官。终觉家居乐，高眠一枕安。在昔金渊地，烟花锦不如。衣冠尊史祖，山水识灵胥。富岁人多赖，前修日以疏。洪崖仙可问，愿乞雪精驴。饱吃芹宫饭，饥寒未迫身。公侯方重老，妻子莫忧贫。踪迹新丰客，心期画邑人。皇荂歌一曲，聊以和阳春。"
"三更汎舟谢达剨","宋末元初","仇远","渰水不盈尺，大舟行水中。朦胧微有月，潋滟寂无风。时序三秋半，阴晴万里同。山歌与村笛，醉卧听渔童。一望四十里，瀰漫白浸天。何年围此水，为我垦成田。风使帆船疾，云和竹苇连。末流溪转狭，浮沫带蛟涎。"
"次萧饶州韵","宋末元初","仇远","爱山如爱士，交友竟忘年。未老先辞禄，能閒始是仙。清谈真药石，雅志乐林泉。笑看衡门外，随风柳絮颠。谦谦贤太守，止止乐閒居。健笔凌三谢，高风继二疏。家犹传故笏，梦不到安车。何处溪山好，相从结草庐。寓舍已三迁，闲官又一年。酒杯时乐圣，茶椀欲通仙。爱笋从穿壁，浇花自汲泉。谁能问前代，刘蹶与秦颠。数椽西郭外，元不异村居。官冷谋升斗，头童怯比疏。莫愁书费纸，肯叹出无车。也胜焦徵士，蜗牛卧雪庐。"
"遣意","宋末元初","仇远","衮衮岁年晚，冥冥车马尘。饥乌方畏雪，冻草已矜春。乡老知谁健，儒官自古贫。明朝除夜近，市井悄无人。抖擞老精神，飘蓬又一春。敢言惟有我，每恨不如人。文字须称韵，功名莫认真。青铜杖头在，留与买乌薪。宦游今倦矣，岁晚意何如。腊雪不到地，春风先满闾。邻翁寒乞炭，溪女晓供鱼。多有梅花处，吾将卜隐居。"
"潦雨排闷二首","宋末元初","仇远","淫雨喧中夜，羁人积隐忧。葵倾那有日，麦腐欲无秋。小市浑如洗，前溪漫不流。林鸠兼垤鹳，聒聒几时休。宿雨涨溪流，江南四月秋。市无粮得粜，田有麦难收。官况全然冷，民饥绝可忧。沙鸥应笑我，何日放归舟。"
"醉歌三首","宋末元初","仇远","金渊醇酒贱，足可醉亡何。日觉醒时少，其如饮不多。人生间调笑，俗事暗消磨。此意神仙会，山童亦解歌。客居真易过，凡事不如仪。惟有閒寻睡，浑无趣作诗。晚晴行数步，日午酌三卮。系马庭阶下，人多借去骑。清狂歌窈窕，微醉困瞢腾。酒薄多疑水，官閒一似僧。已知灯即火，不愿谷为陵。百事俱能了，惟馀饮未能。"
"怀方严州","宋末元初","仇远","八十一年前，科名已袖然。依刘王粲檄，入洛贺循船。受禅碑谁上，閒情赋自传。江山英气歇，堪恨亦堪怜。八十一年终，堪嗟旅衬穷。胸中元耿耿，身外竟空空。白首太玄草，紫阳虚谷翁。平生有遗恨，五马未乘骢。八十一年亡，哀哉老紫阳。佳儿方戒道，小妾漫专房。每忆先生被，常怀太守章。桐江诗万首，端可及龟堂。八十一年身，栖迟客馆贫。登门曾有我，铭墓竟何人。醉梦高楼月，悲歌故国春。可能函玉骨，归葬练溪滨。八十一年休，云何不首丘。岂无商女恨，肯作贾胡留。书籍从人卖，田园有子收。乌聊山在望，风雪去悠悠。"
"除夜新居","宋末元初","仇远","避喧迁出郭，岁晚尚担簦。陋室大于斗，长途滑似冰。岂无问字酒，共守读书灯。老病须微禄，归田恨未能。籸盆夹道明，爆竹小儿惊。但听窗前雪，不知楼上更。流年双羽急，深夜一鸡鸣。浅醉和衣睡，明朝要贺正。茅檐盈尺雪，真是冷官居。穷巷稀人迹，今朝是岁除。聒厅无鼓吹，消夜足琴书。晓冻冰桥滑，邻家借板舆。"
"雨坐","宋末元初","仇远","梅霖寒似麦秋天，风葛凄凄未脱绵。金弹落池卢橘熟，红裙委地石榴鲜。汨罗遗恨空千载，濑水閒居尚一年。蒲酒相邀须径醉，归寻枕席付高眠。两年蒲节雨霏微，误我中山采药期。骑马出门随所寓，看花酌酒复奚疑。量悭未易胜金盏，臂弱犹堪系綵丝。追忆侯家陪宴赐，素纨红葛翠交枝。"
"与子野过永仙观循西城以归邂逅李戒甫夕山西爽诗料满目子野明发诗来予次韵","宋末元初","仇远","坏垣荒径入蒿莱，不惹康衢半点埃。赏静偏怜雏笋长，趁凉自引瘦筇来。杯馀漱齿呼新茗，石上题诗剥古苔。试问依檐双老桧，何如列柏在乌台。一笑相逢李伯时，树阴匝地绿云低。林梢落日犹馀丈，天下好山多在西。我醉欲归须客送，君装已趣尚鹃啼。明朝定有新诗句，且让溪翁向上题。"
"寓舍在青安门外由是出郊不数里群山献状如游龙如奔马如踞虎豹深秀坡陀不一而足似有招引赋诗之意遂约子野再用韵","宋末元初","仇远","西望宽平倦眼开，风收云翳扫烟埃。谁能白日捲帘坐，尽看青山排闼来。合沓断冈如引蔓，盘陀大石不生苔。此中林壑多仙迹，何必吹箫更楚台。山列瑶簪束不齐，过云舒卷树高低。孟郊李白曾行处，泰华琅琊尽向西。瘦马自穿幽径去，老莺犹恋落花啼。岂无崖壁平如削，留与诗人醉墨题。"
"和仲祥大风韵","宋末元初","仇远","正忧蕴蕴与隆隆，怪得连朝起大风。酷日从今宜敛暑，大王自古解称雄。中庭老树吹将折，破屋重茅卷已空。可是南溟茝欲化，爰居先避鲁门东。非雨非雷势可乘，柔枝弱叶力难胜。疾于健将追奔马，豪似吟仙赋大鹏。柱砥潜移黄蚁穴，山屏尽启白云縢。直须少霁飞廉怒，水落圩田谷再登。"
"七夕","宋末元初","仇远","河鼓天孙各老成，无愁可解任秋声。痴儿笑月羞眉曲，稚女穿针斗眼明。夜半且分瓜果供，天中岂识别离情。未能免俗消光景，醉卧西风梦亦清。岁岁今宵乞巧楼，疏星如弈月如钩。莫将寒信侵房屋，肯把閒情问女牛。儿笑无书空晒腹，妇言有酒可浇愁。鹊慵竟失河桥约，尽日喳喳古树头。"
"中秋待月不见","宋末元初","仇远","期修玩事在杭州，月夕那知常滞留。纵有侯芭常载酒，惜无李白共登楼。蛩催织妇贫非懒，云掩霜娥老似羞。应笑山翁痴守待，满身风露冷貂裘。年年待月引壶觞，坐对中庭玉一方。静夜忽惊云作雨，索居空使客思乡。荒鸡声续檐花滴，蝴蝶梦回岩桂香。何处高楼见山阔，快予吹笛据胡床。"
"和胡定甫","宋末元初","仇远","几年野水倚扁舟，风雪尘埃暗绮裘。齐鲁青山恒北望，江湖白鸟共东流。杜陵骑马寻征路，李白题诗遍酒楼。文学卑官何足说，直须揽辔觅封侯。淡泊相逢古溧州，世情客况两悠悠。腐儒都不通人事，冷掾何曾似宦游。轻薄成风虽可畏，廉勤律己每无愁。他时重会西湖上，把酒联诗日自由。"
"和费廷玉","宋末元初","仇远","我昔南徐讲席分，知君肥遁白云村。草深能使芝兰没，木落方推竹柏尊。试问上书投魏阙，何如解组守衡门。西风吹醒槐安梦，斜日悠悠半隐垣。笑人狗走鹿斯奔，父子瓜畦手自耘。不愿青黄施断木，且将苍白看浮云。山巾聊友华阳鹤，野饭时羹古涧芹。显宦何如廉贾好，茜卮千石鲚千斤。"
"和南仲见寄","宋末元初","仇远","儒冠误我欲投簪，抱膝聊为陇上吟。故里未归先入梦，新交虽好少知心。清光湛湛溪中月，遗迹沉沉濑底金。闻道雪晴丰荠麦，行看放犊满桃林。我本西湖一散人，偶来溪上濯乌巾。波光绿映台城柳，山色青回句曲春。客舍相亲那忍别，交情到老愿如新。江南天气偏宜暖，满目东风起曲尘。"
"送程子方归蜀","宋末元初","仇远","薄葺田园溧泽边，乡心常梦蜀山川。梨花知几逢寒食，麦饭谁能洒墓田。矍铄老翁轻客路，扶携稚子上江船。东还莫为亲朋恋，自古云安有杜鹃。风雪飘萧季子裘，大江西溯过荆州。浑家无计归葱肆，岁晚何人付麦舟。长子应门宽后虑，轻帆入峡及春游。明年归趁梅花发，共醉䲔仙旧酒楼。"
"秋晚斋居","宋末元初","仇远","君子堂西屋数间，但能容膝敢求安。悄无人迹如深井，惯听秋声是冷官。系马阶前慵夜秣，种蔬墙下助朝餐。携来书卷犹堪读，好共青灯了岁寒。校官既与庙官同，胡不移家在泮宫。暮四朝三嫌有累，岁糜月费愧无功。致身馆阁须公等，曝背庭除任老翁。却喜北窗新植竹，行看玉立向南风。乾坤身世一蘧庐，南北东西总可居。此去三年韩博士，向来四壁马相如。移文早遣仆徵米，攲枕夜听儿读书。驾驷乘骢非我事，不如醉兀小肩舆。奇字生来识不多，莫烦载酒日相过。廊空尽有叶堪扫，门冷浑无雀可罗。肯为功名亏道义，常因课讲费吟哦。苔荒茅屋归期远，细雨檐花且醉歌。"
"和姜景星","宋末元初","仇远","瓦霜砖日合寒晴，最爱幽窗远市声。懒去著书追管葛，闲来读易玩周程。劳心未必能齐物，寡欲才堪论养生。蓍久不神何用卜，了知身世遁而亨。开遍梅花腊渐残，又传新历岁更端。书生爱日惟愁晚，稚子敲冰不怕寒。酒压蚁篘醅可拨，诗题蜡纸墨难乾。宦游得似家居乐，一枕三竿梦寐安。"
"授时历以丁未为一岁","宋末元初","仇远","仇山村叟始生辰，六帙平头又见春。检历今年交一岁，乘槎有日到三神。文章翰墨聊从好，富贵功名莫认真。且醉市桥新熟酒，红梅花插白纶巾。一从妻子累心身，役役劳劳春复春。苦被长贫难择禄，宁甘渐老不如人。广文冷坐非无饭，张翰思归岂为莼。莫问当初弧矢事，祗今笔砚亦生尘。"
"秋怀和子野","宋末元初","仇远","霜纨如月胜吴纱，彷佛蟾宫路未赊。涤暑自宜斟瑞露，凭虚谁肯乞飞霞。荒城蔓草生萤火，古濑西风起浪花。梦里仇山归未得，竹篱茅屋趁溪斜。自笑酸寒老孟郊，厌看俗事聚牛毛。故乡甚爱鲈鱼美，冷掾何嫌马骨高。少日宦情原淡泊，凉风客鬓转刁骚。荷衣槐笏徒拘束，不似芒鞋白纻袍。"
"送郭君贤使君赴建德任","宋末元初","仇远","天边久下紫泥书，日日东津望使车。最爱小儿骑竹马，也随迓吏过桐庐。良民吐气心方快，宿弊盘根力为锄。祗恐声名满朝著，春坊宾客又新除。先朝日近侍明光，步武骎骎政事堂。玉宇承恩沾湛露，金渊遗爱托甘棠。江山此去分风月，门户从来凛雪霜。虎兕枭狐宜敛迹，丈夫原不畏豪强。"
"和子野郊居见寄","宋末元初","仇远","知君标格眼前稀，暂别令人入梦思。铗有可弹何必叹，书如肯借本非痴。且看平子归田赋，更和渊明述酒诗。我劝山中多种漆，收功莫恨十年迟。论心握手到忘形，性癖耽诗各瘦生。美酒三升差可恋，良田二顷不如耕。溪晴正熟眠鸥梦，门静那惊吠犬声。泉石烟霞能自乐，弃予高举得无情。归去来兮意趣长，幽居远隔水云乡。花粘石几吟诗笔，风度溪房煮药香。把酒有时思太白，下车何日见元方。云萍暂聚还分散，可是先生铁石肠。因子洮湖归钓鱼，西湖我亦念吾庐。途穷但觉知心少，性直由来料事疏。爱把琴弹招隐操，忍拈笔写绝交书。人间喜怒须臾事，暮四朝三任众狙。"
"初冬郊行","宋末元初","仇远","喜闻颍弟与坡兄，趁小春晴野外行。独树荒村生处僻，落霞孤鹜去边明。豳风酒食归田乐，韶部埙篪打稻声。从此广文差饭足，素餐祇愧老农耕。懒向南园拜石兄，肯寻村叟傍溪行。黄云覆亩金穰熟，白露横江红叶明。彭泽归来辞内景，康衢击壤曲中声。一丁不识多牛者，应笑书田事笔耕。"
"至日怀罗国宾","宋末元初","仇远","官冷谁能送酒钱，江乡节物倍萧然。容颜一日老一日，人事一年经一年。野仆竹舆侵晓出，病妻布被抱愁眠。甘心归隐青岩下，閒共残农理废田。群阴剥尽一阳回，霜日烘晴宿雾开。闭户读书差自乐，载肴问字莫须来。荣枯易了观芸草，冷暖相忘付酒杯。得似山居酬应少，昼长閒坐看寒梅。"
"子野雪后寄和却寄廷玉","宋末元初","仇远","渊明白发满头生，肯赋閒情未老成。自笑冷官租屋住，每因来使出郊迎。横经空忝先生号，解印仍呼处士名。惟有溪干隐君子，知予的的愿归耕。琴书笔砚伴閒身，斗室依然不觉贫。野犬自来能吠雪，土牛此去且迎春。一毡辗转衾无絮，四壁凄凉甑有尘。昨夜东风先破冻，江梅冷眼笑何人。平明跨马晚方归，偃仰行窝早见几。馀子祗宜床下卧，诗人顿觉眼中稀。堂堂白璧埋黄壤，冉冉缁尘染素衣。得酒便须开口笑，雪畦紫芋胜秋肥。素琴挂壁已多时，政尔难逢钟子期。腹有精神方学道，面无尘土始言诗。山童隔壁沽村酝，田叟登门送墓碑。小市饥氓争籴米，青州太守可能知。"
"至后","宋末元初","仇远","凭高欲验晓云黄，东际红光见太阳。便觉池芹春滟滟，俄惊檐竹昼琅琅。君师百拜恩难报，文史三冬志未偿。吾道千钧悬一缕，愿同绣线日添长。阳和昨夜到梅边，喜得春风一信传。同舍团栾齐贺岁，异乡飘泊又经年。梦中归路忘舟楫，客里生涯倚俸钱。纸帐布衾差稳睡，不愁独冷坐无毡。霜华如雪著乌巾，染鬓粘须白未匀。人羡久生趋老境，日随长至到新春。投金濑上能容我，贡玉堂中自有人。溧酒清醇鱼菜美，不妨频日宴嘉宾。了知五十九年非，景薄崦嵫合见几。夜半虽当泉脉动，腊前未见雪花飞。客程鸿雁骎骎老，家养鸡豚处处肥。千日及瓜今过半，未知何日定言归。"
"元友山南山新居","宋末元初","仇远","桃柳参差出短墙，小楼突兀看湖光。出门便与青山对，读易能消白日长。砚石洗来如玉润，药苗晒得似茶香。邻僧亦有通文者，常把诗来恼漫郎。幽居稳占南山下，人迹稀疏水竹村。转巷始知犹有路，傍湖更好别开门。酒尊尽日尝谋妇，诗课閒时略抱孙。孤鹤不来高士少，暗香且伴月黄昏。"
"梅花","宋末元初","仇远","为怕缁尘染素衣，冻痕封蕊放春迟。月来忽送阑干影，春到不分南北枝。啼梦翠禽依树宿，断魂玉笛隔花吹。任他万片随风去，须有青青叶底时。梦想幽芳无处寻，相逢依旧岁寒心。要看叶底玲珑玉，休折枝头蓓蕾金。清晓风霜和艳冷，黄昏庭院觉香深。扬州一树春多少，殢得何郎瘦不禁。"
"书与士瞻上人十首 其二","宋末元初","仇远","野鹤清高六翮轻，孤云万里去冥冥。汉科合应茂才选，唐士曾书遗教经。好趁江南诸老在，尽看蓟北众山青。锦衣归日春风满，期醉沙堤双玉瓶。末俗由来不贵儒，愚夫愚妇恣揶揄。束书合向山林隐，绝迹莫登名利途。膝下有孙贫亦乐，门前无债醉如泥。咸平处士真堪羡，静守梅花住里湖。宦海漂流四十年，老来默默守吾玄。艰危颇得文章力，嫁娶各随儿女缘。白饭充肠聊当肉，好书到手不论钱。閒心懒作邯郸梦，乐取西窗一枕眠。笔砚生涯独善身，一区花竹四时春。无求莫问朝廷事，有耻难交市井人。帘外乌衣飞上下，窗前蜂蕊结轮囷。鉴如居士东邻住，肯借霜豪为写真。倦游懒著小乌巾，短发丝丝雪满簪。信手拈书聊慰眼，转头忘事太无心。笑他杜老频看镜，爱我昭文不鼓琴。喜有山林方外友，时携佳纸索新吟。北风雨后忽南风，顷刻开晴又转东。后土未乾偏有恨，漏天难补太无功。小楼兀坐思猿鹤，好客相期避燕鸿。壁上墨兰香可掬，令人常忆所南翁。豪气年来渐埽除，箪瓢自乐守臞儒。江头尽醉唐朝士，泽畔行吟楚大夫。万里鲲鹏何必羡，一官虮虱不如无。葛巾草履从人笑，莫问青衫似叶枯。"
"游天竺二首","宋末元初","仇远","行遍山巅又水涯，尚无红叶与黄花。长松夹道六七里，小墅通村十数家。竺国云深僧寂寞，草堂洞古石嵯牙。野翁共醉官垆酒，扶醉归来已暮鸦。登览欣逢胜日闲，苍松九里费跻攀。行过绿水尽头路，步入白云生处山。猿鸟尚能知异境，仙凡原不隔重关。几时拂袖逃尘网，野衲村樵共往还。"
"顷溧水归登官塘汤汉章义门","宋末元初","仇远","五山翔凤集东庐，花竹园池可隐居。奕代文声传学馆，大书义字式门闾。埙篪雅奏和为贵，樽俎清言乐有馀。车笠重逢当一笑，白眉青眼尚如初。一塘分雨百泉流，喜作山房信宿留。骑马傍门知不厌，坐床索酒合应羞。生平仲举延徐稚，老去文渊忆少游。雾豹直疑斑已露，翩翩入谷有鸣驺。"
"书与士瞻上人十首","宋末元初","仇远","我本迂疏落拓人，满头霜雪满怀春。登山有屐身恒健，挂壁无弦趣更真。往岁效官殊慢浪，老来学佛离贪嗔。却怜卫鹤齐鸡辈，空费心机不庇身。懒学羊裘汉子陵，亦非解印晋渊明。好山好水恒相对，浮利浮名不愿争。诗酒每寻朋友共，田园都付子孙耕。野心真与閒云似，却笑孤云出岫轻。末俗由来不贵儒，小夫小妇恣揶揄。束书合问山林隐，绝迹莫登名利涂。膝上有孙贫亦乐，门前无债醉如愚。咸平处士真堪羡，死守梅花住里湖。难得心交左伯桃，亦无善相九方皋。而今贱子多儒误，自古山人索价高。众雀岂能知鹄志，一鸡何足用牛刀。独醒独醉俱堪乐，妙理依然有浊醪。"
"和范爱竹三首","宋末元初","仇远","半生豪气学元龙，湖海惟知敬数公。徒有贞心招隐逸，恨无巨眼识英雄。天衢骑马衣冠异，雨屋鸣鸡杼轴空。西崦东屯何日了，定应愁老浣花翁。风雨萧萧白昼昏，肃襟受此一凉恩。丘园不作轩裳梦，陵谷空遗斧凿痕。乍可扣舷歌楚泽，何堪抱瑟立齐门。有时散步西原上，共醉田家老瓦盆。"
"题扇 程公明","宋末元初","仇远","溪山隔岸好，风雨过桥危。何似高楼上，停云且赋诗。茂树坐终日，水流心不竞。谁识山中居，万动归一静。泉急喧溪碓，山深怯瘦驴。翟汤如肯隐，来此卜幽居。红紫委尘土，绿窗清昼长。安知两三竹，风已作秋凉。攲枕闻春雨，闭门见绿阴。可人歌扇底，犹有惜春心。"
"题赵希贤所藏墨竹","宋末元初","仇远","一竿千百叶，凤尾翠交加。曾向仙坛种，和风扫落花。新梢雾如沐，断节霜不枯。西窗夕阳下，此君何可无。谢家庭下玉，化此青琅玕。风标夐不俗，谁谓骨相寒。直节豸献角，低枝鸾振羽。古色镇苍然，非烟亦非雨。"
"题画竹","宋末元初","仇远","谁谓籊籊竿，乃不如劲草。北风动地来，直节未易倒。净洗碧娟娟，颜色如少年。窗前风收雨，阶下笋行鞭。直节老欲枯，初篁瘦而劲。祖孙知几传，不改君子性。新笋箨半含，节下粉犹绿。指日南风来，吹作阶庭玉。"
"五更","宋末元初","仇远","仆云月未落，或谓夜过半。晓眠我正浓，漫漫何时旦。一鸡一鸡鸣，梦觉天未晓。谁较夜短长，我睡不可少。山寺钟未鸣，城楼角已奏。角声正可听，攲枕续残漏。月转参旗横，梅花梦方熟。罗浮山忽来，毋乃地脉缩。杭城打六更，市楼已攒点。流年莫催人，老色将冉冉。丑夜方向寅，被衾冷如铁。江南贫者多，奈此霜加雪。愁多怯长夜，况乃众病归。何待六十年，老矣当知非。雁鸣鹤亦鸣，不待鸡戒旦。平生善利心，一鸣思过半。宰相当此时，已入待漏院。我辈独何人，拥被犹困倦。炉藏火尚红，雪映窗已白。梦游无色界，不知身是客。"
"枕上","宋末元初","仇远","鸡鸣夜过半，霜气入孤衾。岁时将脱屣，邻家方捣砧。出门鸡一鸣，仆马蹋晓冻。岂知牧牛儿，正作维鱼梦。一官振饥荒，一官覆水旱。州里多应酬，田家少愁叹。"
"正月辛酉大雪三首","宋末元初","仇远","缤纷万片打窗来，蓦趁斜风舞却回。可怪今春寒特甚，梅花一半未曾开。酒楼柳絮白纷如，带雨随风密又疏。万景天全群动息，玉堂人老卧茅庐。从来春雪有人嫌，六出虽工亦漫然。客舍无毡浑可事，炉无薪炭褐无绵。"
"书斋壁","宋末元初","仇远","苔色排檐绿上阶，诜诜衿佩集虚斋。耳根厌听閒风雨，惟有读书声最佳。风收细雨断梅天，昼永身閒但欲眠。木枕桃笙真有味，广文不用叹无毡。"
"东郊少步","宋末元初","仇远","高低远近树阴浓，杖屦閒行万绿中。一片残红无觅处，却疑身在碧纱笼。野风吹树庙门开，神象凝尘壁拥苔。笑尔不能为祸福，村人谁送纸钱来。"
"寒食雨三首","宋末元初","仇远","山色空濛寒食雨，杨花零乱溧阳楼。老人岂有伤春事，酒后情怀似感秋。监官州牧趣修围，里正喧呼急报饥。店舍无烟鸡犬静，山村桃李已空枝。梨花白白柳条青，闭阁焚香奈雨声。闻道清明明日是，江南风土只宜晴。"
"秣陵","宋末元初","仇远","凿山疏水出长江，王气如何可厌禳。后五百年依旧在，空教晋帝笑秦皇。龟脊羊肠九里汀，芫花灿灿麦青青。此生不踏江东道，将谓金陵即秣陵。"
"题史寿卿二画","宋末元初","仇远","香草何时号水仙，翠翘罗袜步蹁跹。风标宜作梅花伴，不入离骚亦偶然。少年曾读在原诗，忽见飞鸣傍竹枝。忆著江南好兄弟，岁寒风雪欲何之。"
"酒边","宋末元初","仇远","儒官冷落似村居，蒲艾葵榴色色无。却有一尊春酿在，醉眠犹胜楚三闾。端阳正是独醒时，閒坐难忘一酒卮。有客似怜官况冷，山童日午送戎葵。"
"题赵信国墨梅后书宋广平赋","宋末元初","仇远","广平铁石清便赋，信国水墨横斜枝。总是平生和鼎手，更凭谁写简斋诗。素衣喜不污缁尘，贞女江头见似人。桃李门墙零落尽，江南犹有一枝春。"
"寄周吉卿","宋末元初","仇远","采菊篱根蕊尚青，开门稚子喜新晴。笑翁错料人间事，风雨如何不满城。四壁寒蛩已可怜，一庭风露转凄然。杜陵便是归来早，也有荒閒负郭田。日日言归未得归，翻令儿女笑寒饥。而今已觉归非远，为报山猿野鹤知。"
"东观徐鍊师松隐丹房","宋末元初","仇远","仙馆幽深竹覆墙，风传石鼎煮茶香。门前老树高如盖，乞与樵夫话晚凉。苏仙行部溧州时，曾赋黄冠白鸟诗。八十鍊师犹健在，自锄松下取苓芝。"
"思归寄张仲达崔进之","宋末元初","仇远","淅淅秋风吹葛衣，新寒已到读书帏。宦情客况俱牢落，不为鲈鱼也合归。不为鲈鱼也合归，山中鸡黍正秋肥。东篱菊在家来好，莫学渊明较是非。"
"偶作寄李良甫","宋末元初","仇远","閒官长日无公事，静室焚香读好书。饮水饭蔬差可乐，妻儿休叹食无鱼。山中有云难寄君，庭下鸣蛙殊聒人。他时寻我江湖上，不是玄真即季真。"
"寄周吉卿","宋末元初","仇远","閒居偏爱十日菊，归计何资三月粮。肉食不烦忧菜色，田家粳稻已炊香。怀土怀居小丈夫，首丘祇觉老心孤。须营浙右归耕地，五福星明正照吴。老来足力觉全衰，一日山行两日疲。归去蹇驴须买得，山中出入不嫌迟。"
"偶见","宋末元初","仇远","诗人作事例迂疏，才见佳山拟卜居。湖海归来馀一锸，买山生计竟何如。诗囊剑术走风尘，要买桑麻二顷春。可笑田连阡陌者，元非识字读书人。"
"题汤松年画卷","宋末元初","仇远","貌得人间真乘黄，曹将军后有韦郎。奚官牵挽犹西望，似忆春风苜蓿长。紫蜡团心栗玉松，荼蘼香色似同宗。因思弄蕊攀条处，花刺勾人晓露浓。"
"溧水道中","宋末元初","仇远","步屧春风白马桥，车沟泥滑路迢遥。眼前未识千红紫，但见新黄上柳条。五峰合沓拥东庐，泉落芳塘旱不枯。空凿秦淮三百里，六朝王气几曾无。"
"和岳国华","宋末元初","仇远","落魄居尘迥出尘，丹房芝朮自生春。琼州太守名家子，不是寻常卖药人。广文饭少甑生尘，老去衰颜酒借春。吟癖何曾医不得，古来清瘦是诗人。"
"立冬即事二首","宋末元初","仇远","细雨生寒未有霜，庭前木叶半青黄。小春此去无多日，何处梅花一绽香。凄风浩荡散茶烟，小雨霏微湿座毡。肯信今年寒信早，老夫布褐未装绵。"
"送客湖桥","宋末元初","仇远","赤叶冈头送客行，峰回路转石桥横。小春天气晴偏好，禾稼新收麦又耕。别酒离歌送马蹄，归鞍斜日故迟迟。小儿拍手山翁醉，江左风流一晋时。"
"题画","宋末元初","仇远","纷纷鸡鹜一冥鸿，全放全收旦暮同。各为稻粱飞不起，偶然相聚小池中。天上高飞地上行，终难万里附鹏程。鹭鸶股肉无人割，老守菰蒲过一生。"
"纪事 其二","宋末元初","仇远","龙君鼎鼎出云关，分祀仙宫佛刹间。两月更无涓滴雨，问君何日可还山。柴扉深闭百虫秋，落叶幽花露未收。野僻了无鸡报晓，启明星在树梢头。"
"马毙三首","宋末元初","仇远","晓厩惊呼我马瘖，塞翁一笑欲何如。西郊或有閒迎送，却向东家借蹇驴。苦无驰骤但加餐，马性由来不耐閒。官满马亡归去好，且骑白犊看青山。我无筋力汝难骑，埋汝郊原有敝帷。二尺箯舆元自稳，不劳鞭策强驱驰。"
"冬夜和陈道士韵","宋末元初","仇远","焚香读易乐閒居，参订先天太极图。人道三分程氏传，较他汉上有差殊。闻道孤根暖已回，扶筇携酒出山来。数花羞涩西坡上，也当春风一度开。石铫溪芽活火烹，旋烧败叶带枯藤。路遥难递中?水，且试梅花涧底冰。三白先春慰客情，瑶林照耀夜窗明。浅斟低唱痴儿女，那得工夫问雪声。"
"言怀","宋末元初","仇远","辛苦移家向溧州，微官祗为斗升谋。寻思终是西湖好，且与山僧野老游。奉溪半日到杭城，溪外青山喜送迎。结屋临溪差易事，买山无计若为情。湖光门外草连空，万壑千崖紫翠丛。纵未便能营隐墅，也须先画作屏风。白岭溪上野田平，黄陇山前竹树清。已许数椽容小住，馀英爱我爱馀英。故家乔木尽丘墟，笋石犹存十数株。谁有挟山超海力，为分云片过西湖。此地曾经李白游，湖山消得好诗留。两桥十里东西市，只欠春风一酒楼。溧尉唐时本小官，诗人争笑孟酸寒。我来莫道儒官冷，今古酸寒只一般。隔岸修筠拂细澜，风香雨色昼阴寒。遥知新买栖霞地，坡上应添竹数竿。马蹄赤日走红尘，汗湿林宗折角巾。输与夷山班博士，深衣脱却作闲人。"
"听杜将军帐下儿歌 其二","宋末元初","仇远","靴尖蹴城城未颓，马箠填河河未满。十岁健儿下马行，两足胡为自长短。什什伍伍金人降，将军忍杀令归乡。归时说与汝郎长，纳土封汝异姓王。"
"范文正公黄素小楷昌黎伯夷颂盖在青社时所书以遗京西转运使舜元苏公者也后二百年大兴李侯戡得此本于燕及南来守吴乃文正乡里即访公子孙以畀之范氏喜而求诗为赋此二首","宋末元初","仇远","小楷青州三绝碑，复还范氏事尤奇。不知百世闻风者，更有何人似伯夷。古今一理是纲常，范笔韩文妙发扬。公卧首阳原不死，春风岁岁蕨薇香。"
"题三忠堂三首","宋末元初","仇远","丞相当年握笔时，封胡羯末总佳儿。后来家有无穷事，便是天仙也不知。谢砌诸郎入寄奴，机云忘祖亦忘吴。一门一品如今有，三世三忠自古无。一纸郇云傲劫灰，慈亲一见一心摧。如今王谢堂前燕，飞入人家更不回。"
"题赵仲穆山水二首","宋末元初","仇远","绿林红树石峥嵘，有客携琴访友生。今夜西轩风月好，殷勤为我鼓商声。王孙遗迹在桐乡，留意当年翰墨香。回首西风多感慨，不辞援笔赋嵇康。"
"村舍即事","宋末元初","仇远","依篱叠堑作人家，西日还将苇箔遮。窗户莫嫌秋色淡，紫苏红苋老生花。凤仙绕砌锦斓斑，未著秋霜尽耐看。不似南窗数竿竹，年年日日报平安。"
"閒居十咏","宋末元初","仇远","阶前紫蔓金丝草，篱角红垂锦带花。梓泽平泉易销歇，春留富贵与诗家。树隔残钟远欲无，野云漠漠雨疏疏。飞蚊尽逐南风去，父子灯前共读书。仰屋著书无笔力，闭门觅句费心机。不如花下冥冥坐，静看蜻蜓蛱蝶飞。莺花韦曲旧时游，老去闲情已五休。却笑东风无检束，又随飞絮过南楼。鸟雀喧秋未肯栖，狂风吹树影离披。屋边尚有斜阳在，更看山人一局棋。风挟浓云起炮车，捎窗雨脚乱如麻。山中茆屋应安稳，不向溪声送落花。新竹修修绿覆墙，读书门外亦阴凉。道人清福不肯受，却入西山看夕阳。翠袖佳人倚暮寒，双禽踏破玉阑干。空山月落春风换，直作罗浮梦里看。茶瓯纱帽惯迎宾，不是诗人即道人。细雨斜风君莫出，绿云门外有红尘。珠帘玉栅绮罗丛，犹有承平京洛风。饮罢归来游骑少，一庭明月夜方中。"
"答陈宗道见寄","宋末元初","仇远","蹇予山泽臞，飘飘一鸥似。天风忽假便，饮此金濑水。朝随章句儒，暮逐副墨子。肯叹饭不足，可恋惟酒美。赋芧亦聊复，久矣忘喜怒。尾宁曳涂中，人生行乐耳。怀人耿不寐，一夕三四起。江东暮云合，渺渺隔秋水。遗我诗两章，意古音粹美。敢谓义熙馀，及见黄初体。君閒耻食粟，我出惭为米。流品夐不同，黄河贯清济。"
"和张仲实见寄","宋末元初","仇远","天地有义气，五行秋在金。风吹庭前树，亦作清商音。游子初离群，百感集一襟。谅予老冉冉，无复谣善淫。吾方用吾悟，安计他人心。古交色不变，百鍊如精金。一别又三月，书札乖嗣音。相望隔一水，离忧盈中襟。秋阳不能骄，秋雨不能淫。会面不可期，月明千里心。"
"和金沙蒋文海韵","宋末元初","仇远","干禄非良图，好遁实素抱。昔为驾壑松，今作出山草。茫茫海岳隔，冉冉齿发老。渊明书甲子，拾遗历天宝。迷涂谅未远，贵在知几早。我闻茅峰下，曾有卧龙人。风云未承运，渊潜聊自珍。世无卞和氏，谁辨玉与珉。缁尘化衣裳，我独洁其身。揽镜忽自笑，奈此白发新。海翁古徵士，接武诸公后。闻名三十年，倾盖即如旧。示我伐木章，无能出其右。籊籊秋竹竿，坐睨蒲质朽。试问五两纶，何如一杯酒。昔我客朱方，曾识三数公。独欠之句曲，遍走山西东。向来刘与王，畴能继高风。今我来金渊，尸祝素王宫。阅人晨星稀，见子夕照红。何当分邻烛，竹径相与通。"
"次韵萧饶州见寄","宋末元初","仇远","至人本天游，上古惟野处。如何种菊者，亦胜封千户。万钟且唾去，况复问阿堵。先生东陵侯，成败久目睹。几程上金台，一节绾铜虎。肯从赤松游，餐芝擘麟脯。温故穷丹铅，投閒弃圭组。自是横江鲸，终然辞网罟。独醒笑众醉，此举冠千古。二疏三高后，欲数指难偻。毋烦北山移，猿鹤当起舞。昔寓南国居，日与荛牧处。今营西郭居，官梅映窗户。砚山如可博，尺度先画堵。此计当勇决，结构须快睹。伐藤断长蛇，卧石凛伏虎。山厨富笋蕨，客至当脩脯。野芳散红紫，粲粲五杂组。放怀山水窟，脱迹名利罟。平泉绿野堂，盛事追往古。愿学樵夫拜，相从丈人偻。应笑趋炎人，奴颜八风舞。"
"和子野","宋末元初","仇远","少年挟英气，闻鸡慕刘祖。老来卧蜗牛，风雨懒出户。酒空薪炭尽，景况讵堪睹。自叹衫袖短，岂曰不善舞。此日始生日，避喧作溪行。出门阻风雪，仆瘁马亦惊。归卧春一窗，隔窗听雪声。拥衾守药鼎，客至慵出迎。颜色日已老，何由得青精。未能歌雪儿，聊复呼曲生。梦中游西园，一壶梅下倾。"
"予久客思归以秋光都似宦情薄山色不如归意浓为韵言志约金溧诸友共赋寄钱唐亲旧","宋末元初","仇远","自我来溧阳，四见木叶秋。泮宫久敝漏，量力完且修。幸然土木备，及此工役休。巍巍大成殿，势与邹鲁侔。圣贤日云迈，可以遗象求。扪心了无怍，一扫筑舍谋。咫尺三茅山，乃独欠此游。且须归去来，速为营菟裘。迢迢渰水上，有亭曰寒光。水天散鸥鹭，四望山苍苍。向来于湖翁，诗词题屋枋。几思一遨游，岁月飞羽忙。闻有白龙寺，石塔标铁梁。老僧颇能吟，年来曾游方。须乘未归前，秋晴呼野航。我非章句儒，亦非渔樵徒。少年逞粗豪，提笔赋两都。老尚著儒冠，却悔识之无。既难栖山林，又倦游江湖。一官仅供口，康济不在吾。秋风方戒寒，正道日荒芜。行矣且归耘，寸田聊自娱。江海寄孤篷，飘飘一鸥似。汲汲谋稻粱，欲去行且止。渊明真达者，解印如脱屣。五斗何足云，可但折腰耻。我尝慕其人，出仕亦漫尔。客行入岁晏，田稼逢水毁。逝者既如斯，吾属可去矣。肯负白鸥盟，西湖钓秋水。早从方外游，志不在婚宦。采薇陟西山，采藻涉南涧。拄杖仅过眉，短衣不掩骭。一为火宅累，渐觉有忧患。难任臣朔饥，俯就博士慢。大胜国子师，三年腹藜苋。栖迟行路难，坚忍为客惯。昔为泛泛凫，今为嗷嗷雁。幸免箠楚虑，官事粗易办。曷不归孤山，梅花腊前绽。秋空不肯明，风雨满荒城。田父遮我说，重九最喜晴。此日晴色好，大田足西成。一冬暖如春，絮炭价亦轻。我虽将去官，于人独无情。去年冶城叟，采菊餐其英。今兹隔存殁，使我心怔营。出门怅谁语，卮酒当自倾。威凤巢深林，神龙潜巨壑。泥涂困蝼蚁，城市防弹?。小草不自贵，已铸出山错。岂知甘苦淡，有味俱不恶。霜降水泽枯，岁晚木叶落。荣枯识寒暑，是非悟今昨。不见粘壁蜗，甘以退为乐。二休行且三，可但耐辱莫。去郭十五里，翼然屏风山。上有看经院，创始升元间。山润易生云，竹嫩未作斑。登高佛阁小，四面青回环。空门事弥多，永日僧不閒。归径路委蛇，班荆履孱颜。信美难久留，道远足力悭。遥知故山月，问我何时还。乔木足秋声，红叶表秋色。因之念湖山，恨不生羽翼。形留神已驰，游倦交渐息。西邻夜砧发，东邻晓机织。我亦有敝庐，松菊暗荆棘。北山百年墓，苔竹手所植。今长尺若干，霜雪颇自力。西风龙蛇蛰，暗雨山林黑。东望会言归，免我长相忆。七十古所希，我今六十馀。干时本无策，谋生术尤疏。就食泮水宫，学圃乏薪蔬。凛凛座无毡，踽踽出无驴。厌厌尊无酒，呥呥食无鱼。官居古云冷，已矣当归欤。缅怀二女子，夫家住桐庐。三年千里别，旷久不得书。日者遣一力，还家问何如。江滨桐君山，土肥药堪锄。山根有閒地，或容房客居。未仕每愿仕，既仕复思归。了知归来是，宜悟求仕非。干禄本为贫，元非慕轻肥。已昧好为戒，复贻素餐讥。时艰士失业，十家九寒饥。岂无禹稷思，力薄愿乃违。吾门可罗雀，载酒人来稀。下考劣已书，归心疾如飞。眷言长途马，老矣思脱鞿。昼短歌意长，式微兮式微。人寄天地间，官爵寄所寄。所寄本傥来，得丧亦常事。何哉浅丈夫，以此芥胸次。达人视为轻，譬彼摴蒲戏。役满须过更，代者乃未至。故乡隔太湖，一舸归甚易。秋高山骨露，始见松竹翠。依依古梅村，是中有深意。游子悲凛秋，秋尽行当冬。雨露变霜雪，寒色日以浓。岂无紫绮裘，绽裂谁与缝。不如早还家，山林专素封。扫松栖霞岭，结茆慧日峰。山南与山北，春风入修筇。时止可以止，道隆从而隆。抱膝且长吟，吾其师卧龙。"
"雨雪闭关子野公明仲祥载酒远慰晚以诗见寄和答","宋末元初","仇远","溧阳三日雪平地，城市十家九家闭。官舍无毡冷彻骨，省事正宜寻老计。小人自不知纪年，我久忘吾岂忘世。出门无碍将何之，已拚食贫了三岁。深雪没履寒彻绵，谁子扣门四诗仙。袖中黄绢齑臼辞，涂抹既醉凫鹥篇。我非不纳学泄柳，政尔欲眠如孝先。忘形尔汝子勿怪，坦率从来六十年。"
"送许君起赴馀干教授","宋末元初","仇远","当年而父同吾父，各罄籯金共教儿。可惜两翁黄壤下，不知二子绿衣时。著鞭虽已撞楼破，列鼎宁无负米思。千里送君何以赠，长歌泮水蓼莪诗。兰佩蓉裳似倦游，东隅虽失尚堪收。君骑漱玉亭前马，我舣投金濑上舟。八品一官俱独冷，两州千里隔三秋。南溟鲲化君能事，甘分西湖侣白鸥。"
"如梦令","宋末元初","仇远","特特问花消息。结果剩红残白。芍药可人怜，相约荼留客。消得。消得。犹有一分春色。听尽西窗风雨。又听东邻砧杵。犹自立危阑，阑外青山无语。何处。何处。一树乱鸦啼暮。"
"南歌子","宋末元初","仇远","结屋依苍树，开窗对碧山。西湖不厌久长看。玉勒钿车偏在、六桥间。露柳凝朝润，烟花敛暮寒。才经人赏便阑残。谢柳辞花、醉策瘦筇还。细细金丝柳，重重青黛山。玉人楼上倚愁看。移得浅颦深恨，上眉间。泪湿红绡薄，香凝碧绮寒。多情别去未春残。归趁海棠开后、燕双还。"
"点绛唇","宋末元初","仇远","黄帽棕鞋，出门一步为行客。几时寒食。岸岸梨花白。马首山多，雨外青无色。谁禁得。残鹃孤驿。扑地春云黑。千里平阑，水天低处山无数。断城孤树。城外人来去。欲问青鸾，杳杳随烟雾。空怀古。巴山何处。自剪镫听雨。"
"蝶恋花","宋末元初","仇远","碧树残鹃啼未歇。昨夜春归，不与行人别。留得绿杨枝上月。晓风吹作晴天雪。龟甲屏低红叠叠。火暖萸烟。罗荐鸳鸯热。一插宝簪云妥贴。下阶先拣花枝折。深院萧萧梧叶雨。知道秋来，不见秋来处。云压小桥人不渡。黄芦苦竹愁如雾。四壁秋声谁更赋。人只留春，不解留秋住。秋又欲归天又暮。斜阳红影随鸦去。"
"阮郎归","宋末元初","仇远","教他双燕意循循。隔湖杨柳深。芹香泥滑趁新晴。差池来往频。春浪暖，绿无痕。醒人也醉人。断桥日落水云昏。归舟个个轻。桃花坊陌散香红。捎鞭骤玉骢。官河柳带结春风。高楼小燕空。山晻霭，草蒙茸。江南春正浓。王孙家在画桥东。相寻无路通。"
"眼儿媚","宋末元初","仇远","谢家池馆占花中。微雨湿春风。艳红修碧，浓香疏影，浮动帘栊。娇蛾聚翠寻春梦，衣上泪痕重。闲窗愁对，金笼鹦鹉，彩带芙蓉。伤春情味酒频中。困倚小屏风。宝钗斜插，懒来梳洗，懒出帘栊。云鬟䰀鬌娇无力，此醉不禁重。分明彷佛，未央杨柳，太液芙蓉。"
"玉蝴蝶","宋末元初","仇远","独立软红尘表，远吞翠雾，平挹纹澜。草长西垣，生怕隔断双鬟。树梢明、夕阳未冷，菱叶静、新雨初乾。倚阑干。一声鹅管，人影高寒。休寻王孙桂隐，白云鸡犬，曾识刘安。羽扇纶巾，不知门外有人闲。袖素手、懒招黄鹄，写碧笺、空寄青鸾。且盘桓。听风听雨，山北山南。野树昏鸦归尽，素烟如练，低罩平芜。断壁飞楼，红翠似有还无。女墙矮、月笼粉雉，娃馆静、尘暗金铺。问清都。广寒仙子，别后何如。愁予。十年梦境，浅歌短酒，总是欢娱。寂寞秦郎，不堪离镜照鸾孤。记曲径、共携素手，向闲窗、频捻吟须。怕西湖。少年游伴，说著当初。"
"清平乐","宋末元初","仇远","寒泉如线。莎石绵云软。十里梅花香一片。不记入山深浅。谩留两袖春风。罗浮旧梦成空。独对阑干明月，教人犹忆山中。苑秋凉早，石径幽花小。霜絮飞飞风草草。翠碧斓斑驰道。香沟诗叶难寻。依然绿浅红深。倚竹空歌黄鹄，谁招青冢游云。"
"忆旧游","宋末元初","仇远","忆寒烟古驿，淡月孤舟，无限江山。落叶牵离思，到秋来，夜夜梦入长安。故人剪烛清话，风雨半窗寒。甚宦海漂流，客毡寂寞，忍说闲关。征衫。赋归去，喜故里西湖，不厌重看。莫待青春晚，趁莺花未老，觅醉寻欢。故园更有松竹，富贵不如闲。却指顾斜阳，长歌李白行路难。对庭芜黯淡，院柳萧疏，还又深秋。正一星镫暗，更一声雁过，一点萤流。合成一片离思，都在小红楼。想扑地阴云，人愁不尽，替与天愁。酸风未应□，雨簌簌潇潇，欲下还收。忆绣帏贪睡，任花梢晨影，移上帘钩。被池半卷红浪，衣冷复熏篝。怎忘得江南，风流庾信空白头。"
"小秦王","宋末元初","仇远","眼溜秋潢脸晕霞。宝钗斜压两盘鸦。分明认得萧郎是，佯凭阑干唤卖花。水拍长堤没软沙。菰蒲深处钓鱼家。罾头免得黏风絮，船尾依然带落花。"
"浣溪沙","宋末元初","仇远","鸦墨鸳茸暗小窗。栀花时递淡中香。何须华屋艳红妆。栊月凉筛金琐碎，床琴清写玉丁当。风车闲倚在回廊。薄薄梳妆细扫眉。鬟鸦双叠岭云低。对人浓笑问归期。荀令老来香已减，谢娘别后梦应迷。一番心事只春知。红紫妆林绿满池，游丝飞絮两依依。正当谷雨弄晴时。射鸭矮阑苍藓滑，画眉小槛晚花迟。一年弹指又春归。豆蔻枝头冷蝶飞。荼蘼花里老莺啼。懒留春住听春归。北海芳尊谁共醉，东山游屐近应稀。小窗寒草送春时。"
"西江月 其二","宋末元初","仇远","楚塞残星几点，关山明月三年。长亭犹有竹如椽。可惜中郎不见。折柳新愁未歇，落梅旧梦谁圆。何人吹向内门前。一片鹧鸪清怨。漠漠河桥柳外，愔愔门巷镫初。笙歌饮散醉相扶。明月伴人归去。娃馆深藏云木，女墙斜掠烟芜。水天空阔见西湖。鹤立夜寒多处。暗柳荒城叠鼓，小花静院深镫。年年寒食可曾晴。今夜晴犹未稳。豆蔻梢头二月，杜鹃枝上三更。春风知得此时情。吹动秋千红影。小立画桥西畔，仙车蓦送香风。多情问我太匆匆。疑是当年小宋。须识蓬山不远，梨云路杳无踪。觉来斜月隔帘栊。不是相逢是梦。"
"减字木兰花","宋末元初","仇远","鸡儿画曲。处处筝□鸣雨屋。十载重游。柳外啼乌也怨秋。粉楹醉墨。燕去楼空人不识。醉踏花阴。错认人家月下门。三生杜牧。惯识小红楼上宿。压帽花斜。醉跨门前白鼻騧。归来寻睡。懒拨熏炉温素被。两袖香尘。肯信春风老得人。一番春暮。恼人更下潇潇雨。花片纷纷。燕子人家都是春。莫留春住。问春归去家何处。春与人期。春未归时人未归。"
"木兰花慢","宋末元初","仇远","远钟消断梦，又霜信、到纹窗。有六曲屏山，四垂斗帐，重锦方床。轻寒画眉尚懒，想留连、一线枕痕香。无语因谁悒怏，何心重理丝簧。花房。空记旧周郎。指印□鸳鸯。悄不堪□□，暗尘绣陌，淡月幽坊。休恁败红寄远，怕惊波、侵字不成行。坐忆江南信息，断肠蘸甲清觞。泥凉闲倚竹，奈冉冉、碧云何。爱水槛空明，风疏画扇，雪透香罗。惺松未成楚梦，看玲珑、清影罩平坡。便有一庭秋意，碎蛩声乱寒莎。银河。不起纤波。天似水，月明多。算江南再有，贺方回在，空费吟哦。年年自圆自缺，恨紫箫、声断玉人歌。谩对双鸳素被，翠屏十二嵯峨。"
"菩萨蛮","宋末元初","仇远","翠鸾不隔巫山路。无人肯指行云处。徙倚最高楼。秋波春望愁。先来愁似雾。更下丝丝雨。芳径溅香泥。苔花滑马蹄。瑶琴欲把相思谱。殷勤难写相思语。人在碧苕滨。相思烟水深。鳞波流碎月。荏苒年芳歇。何处寄相思。白蘋秋一枝。"
"句","宋末元初","仇远","久欲脱尘网，未有辟谷方。释然山中游，世虑可暂忘。鸥鹭亦知几，深入菰蒲藏。卧舟放中流，吾不如渔郎。高荷不受雨，倾泻与低荷。低荷强自持，聚雨倾入波。朝雨尚滴沥，晚雨忽滂沱。临池卧以听，雨声静中多。两耳本自清，奈此荷叶何。萤火惟知夜，灯花不待春。割蒲分坐具，贮瀑入军持。风雨不出户，儿孙共读书。"
"晚坐二首","宋末元初","方一夔","羲娥相逐走，岁月不饶人。露重栖翰倦，月明归梦频。还家如过客，落地即成亲。世路秋风早，悠悠多贱贫。蘋风入疏竹，红影飐窗扉。远地犹为客，寒闺未寄衣。丝虫堕复上，旅雁去还归。寄语水曹裔，相期老翠微。"
"晓行二首","宋末元初","方一夔","百年长扰扰，无地寄浮踪。客醉伤春酒，人行送曙钟。烟霏啼谢豹，星斗压卢龙。笑共孤云往，归投江上峰。百折飘香路，千攒叠翠乡。断桥人蹬藓，低树女梯桑。泊店风烟静，问途山水长。新归愁复去，伫立转苍茫。"
"秋兴四首","宋末元初","方一夔","坐卧足清幽，何须定远侯。一檐霜竹月，四壁夜虫秋。酒不推辞醉，诗能断送愁。可怜江令老，万里返南州。西窗幽绝处，懒与老相便。燕伴迟归客，潮推逆上船。照杯窥户月，注砚养花泉。近藁无新语，归来学钓鳊。孤迹寄沧洲，浮云无去留。大山招楚些，小海傍吴讴。相值谁非我，欲归春复秋。西风葛溪路，衣袖晚飕飕。故里千山远，荒城八月寒。霜椑馀鸟啄，社雨洗鱼残。紫塞跑风鬣，青冥纵露翰。微生独不化，羁绁老江干。"
"秋晚杂兴十二首","宋末元初","方一夔","深秋转萧索，木叶满荒城。逝水流年景，西风逆旅情。圉监通马语，笼养变禽鸣。吾道知衰久，人都一概声。乌桕数家村，渔樵自作邻。旧坟前日发，富室近来贫。古道狐成怪，深山鬼作人。茫茫尘世事，无处问苍旻。天涯谁道远，岭海接并幽。马带交河种，人穿真腊裘。梅花南国梦，苜蓿故宫秋。安得方仙道，飘飘访十洲。月去极百度，天行水四旁。渥洼驹汗血，婆绿宇旁行。朔雨夏犹雪，南苞冬未霜。地中在何处，无便向嵩邙。门前吴越路，几步隔红尘。学课九千字，年书十二神。殷床驰道马，隔岸渡桥人。自愧樊笼里，飞腾未有因。地占繁雄郡，人奔财赋疆。北僧泥佛相，南客贾胡装。打谷拳毛马，弹筝跕躧娼。西风愁世路，无路立苍茫。青溪溪上路，书剑此栖迟。凉月穿衣褐，寒波照鬓丝。古桐传贺若，横玉犯龟兹。不为伤秋老，孤吟自可悲。谁作百年客，聊随三宿僧。诗皆传妙品，禅未悟中乘。晓枕空鸣角，秋窗夜剔灯。欣欣会心处，走墨剡溪藤。虫壁话秋阑，西斋日已寒。阶鸣辞故叶，水击跕飞翰。路接千峰榭，潮通百丈滩。葛仙无处觅，我欲问烧丹。夜魄湛精气，冰魂消瘴氛。寒洲沙印篆，荒树叶镌文。词度柳三变，书临顾八分。谁凭当道势，抬举上青云。萧索已秋色，空濛欲暮天。平芜荒树外，疏柳断桥边。山暝残云合，波停碎月圆。眼前森万境，忽忽暗彫年。客来银水北，叩我老生涯。裘褐多扪虱，田芜半种瓜。文章动穷发，碑板过流沙。终竟成何事，逢人莫浪誇。"
"世之咏物者采春花而落秋实余欲矫其失作冬果十咏 柑","宋末元初","方一夔","橘橙吾臭味，岂特是情亲。三寸燕南异，一双瓯水珍。色包金错晚，香擘玉纤春。无复承平事，天恩遍贵臣。果绿景初好，花开日正寒。嚼香流玉瀣，分熟剪金丸。淮枳标殊性，瓯柑并二难。无人徵包贡，蓬殿泪阑干。人皆遗外像，尔独取皮毛。露颗团黄玉，春枝剪绿袍。捣齑烧雨韭，飞缕荐霜螯。南橘应同派，谁云仆命骚。自是雪香骨，风霜阅四时。纸包防虿尾，泉浸浴琼肌。不作离愁斧，能为润肺医。看渠津润处，诗就已涎垂。秦燕千树地，富贵出山庄。外作猬毛磔，中含鸡子黄。悬枝开霁日，芽绿候春阳。每忆和儿炒，如今去故乡。共祖青龙寺，分支金谷湄。捣生澄水漆，摘熟剥霜皮。半啄馀秋鸟，群偷缚夜狸。长卿消病久，清冷慰诗脾。万株名古寺，近复说东阳。翠树骈赪卵，烧空炯夜光。果堪凉渴朔，叶复草颠张。欲上潼江去，寻思石蜜霜。有木出蛮乡，生居万仞冈。凌烟图朽质，中水濯青裳。细剥琼肌瑩，香浮雕俎光。尸虫穴何处，食果得奇方。辛苦学淘河，寻根不仗柯。千虬蟠下土，尺玉浸清波。自笑抽丝乱，从渠凿窍多。谁分冰片片，一醉洗沉疴。种自涂林得，名随博望来。半因霜虐重，多为雨淫开。粒破冰生骨，房分珠带胎。玉匙飞一饷，为我配金罍。"
"山居二首","宋末元初","方一夔","幽人在何处，东崦是吾家。小涧石楠树，疏篱木槿花。林深啼蜀鸟，水滑捣胡麻。五字山居偈，长吟老岁华。柴扉终日掩，一室静无尘。久坐已穿榻，高眠不秃巾。诗肠愁境乐，酒面老年春。自有白云隔，无劳麾俗人。"
"灯下书怀二首","宋末元初","方一夔","浮生几半百，况复值秋阑。瘦地年年旱，贫家种种难。儿因废学懒，妻为典衣寒。吾意怜文墨，时时展卷看。青云谢足下，流水暗门阑。生计作诗苦，客愁行路难。老惭鞍马晚，穷笑砚蟾寒。岁暮馀松菊，留人仔细看。"
"杂兴","宋末元初","方一夔","种竹千竿密复疏，菉猗深处着蜗庐。有床自可安周易，无饭谁教典汉书。叠嶂画屏围棐案，飞泉白练落阶除。绝无半点功名望，一任浮云自卷舒。不露文章世不惊，由来天亦厌虚名。弦歌夫子穷将圣，风雅灵均死独清。其道卷怀何足恨，斯文得与岂无情。长歌独坐沧浪水，休说他年起濯缨。青山相对总仪刑，人世浮华隔几尘。厚味不知菘韭薄，旧衔那似菊松新。银罂豹血争刘项，翠釜驼峰死虢秦。大抵危机随富贵，不曾粘著退閒人。霜风猎猎响林坳，独有寒梅渐作包。倒影水涵窥沼树，浅痕月印上窗梢。绿衣低挂酒初熟，乌帽斜攲门屡敲。花得初阳人得复，俱从颜子结穷交。天地生生不尽仁，惟梅先得一年春。花神铨次初编谱，月老庄严妙写真。索笑暗添风度爽，嚼香清洗肺肝尘。莫嫌删后多题品，自二南来有几人。"
"予家世居富山久矣世有隐德老坡所谓我家韦布三百年惟有阴功不知数盖类是也因作此以记其实且以勉族氏子弟云","宋末元初","方一夔","自有乾坤有此山，嘉名久矣落人间。吐吞云雾景千变，森秀松楠翠四环。肯并贵溪争显达，应同愚谷耐坚顽。山人尽得清吟趣，芳杜香荪不厚颜。家住青溪东复东，林霏岚影暗葱茏。山排闼入蹲苍虎，水抱村流卧玉龙。田画井疆前后陇，冈横乾艮两三重。客来若问诛茅地，落日云飞第一峰。我家韦布久婵嫣，积善工夫远有源。东汉贤良来鼻祖，晚唐文献到闻孙。世增忠厚成风俗，人尚耕桑务本根。剩喜迩来多识字，粗书甲子记新元。"
"木犀花","宋末元初","方一夔","此花习气爱巉岩，不受红尘点碧衫。地把鹫峰移境界，天教蟾窟堕尘凡。瑶林摵摵敲残玉，金屑霏霏贮满函。月影徘徊花影乱，待携双盏与君衔。招隐谁招到碧岩，自嫌黄绶映青衫。月光童子分根柢，金粟如来混圣凡。胜赏莫辞空百盏，丽酬不记达千函。竦身便脱尘埃去，径上清虚谢辔衔。秋风吹梦绕千岩，偷看天宫云锦衫。色尚红黄定崔李，花从开谢识荆凡。试教月老排芳谱，更听仙童诵玉函。剩有辟寒金粟树，丁宁栖鸟莫教衔。曾住仙山九折岩，夜凉萝荔挂衣衫。月窥樽里如相伴，人立花边自不凡。丛绿联环玱玉佩，残黄锁骨现金函。枝空蟾窟今谁记，犹道东陵系旧衔。"
"耜岩连和六首予与汪子新亦各再和二首","宋末元初","方一夔","夜随凉气坐秋岩，醉墨淋漓乱点衫。花里固知仙种别，诗中肯道使君凡。乘风径欲眠香窟，修月曾经发宝函。收拾万金归贾橐，不须麟阁大书衔。风韵孤高百尺岩，敝袍争得似荷衫。久知郤氏声名远，自愧宾王骨相凡。閒捣香涎供玉杵，戏题綵帖拂尘函。醉来为问姮娥信，更倩鱼传与雁衔。"
"清明二首","宋末元初","方一夔","汉世诸陵已古邱，悲风摵摵老梧楸。金人往日泪曾堕，石马何时汗忽流。江北江南千里隔，身前身后百年愁。九原定有英灵在，消得寒儒浪白头。一去昭阳入朔台，羁魂流落不归来。葬从胡地留妃骨，死向南方飏后灰。鸦噪莫看耘墓迹，酒香谁把洒陵杯。茫茫草地人稀到，风急棠梨落又开。"
"杂兴十首","宋末元初","方一夔","前程在处暗危机，脱迹红尘入翠微。清水一竿张钓具，白云四壁挂樵衣。马惟画骨空嗟瘦，龙不点睛那解飞。差有陈编相伴住，时将诗句洗前非。老去蹉跎万事休，襟期甚不入时流。倦飞已作归林鸟，懒起犹如落草牛。一点眉黄无宦况，五分头白为诗愁。玉人期我沧洲上，未拟他年赋《远游》。已更门户自持锄，谢绝交游与世疏。处变卿还用卿法，养高吾自爱吾庐。屏张前世无声画，架插今生未见书。水北山人偏解意，求分半席间樵渔。冷落门墙绝似冰，夜窗风雨耿孤灯。采盆任我翻成雉，涴墨从渠点作蝇。休说文章祇小技，由来富贵总无能。依稀杨李无人忆，但忆瀼西杜少陵。紫绶绯裳印佩金，我于数子总无情。傍人门户传书客，投老田园识字氓。世变委怀无逆顺，事机到手即功名。子房收敛英雄迹，谁说神仙在谷城。人境无缘断俗喧，丁宁牢闭两柴门。五更孤枕客怀恶，半世青灯书眼昏。有日空为无日计，醉时还道醒时言。白云久有南山梦，不待他年毕嫁婚。骎骎镜里鬓霜侵，偶占溪东十亩阴。风雨四时无尽藏，松篁终夜有馀音。家藏为米难糊口，日课除诗罕用心。谁说仓曹任窖谷，近来家富屡千金。先生高寄此林泉，懒拙方知此乐全。足屦两忘便不借，人琴俱隐付无弦。云归书帙留残润，日上香盘袅细烟。勘破世纷无一事，又拈枯笔续前编。不仙不释不居官，久狎渔樵作往还。细雨饱眠一黄犊，白云秀拔几青山。浮生往事真成梦，举世谁人最得閒。惆怅伏波粗意气，暮年犹向五溪蛮。生平缪计百无成，衰白如期入镜明。鸟不惊猜无忤物，人多怒骂渐逃名。襟怀落落怜孤影，岁月悠悠过半生。老去自知无处用，只留双眼待升平。"
"春晚即事二首","宋末元初","方一夔","纷泊杨花逐晚风，杜鹃声彻故园东。百千种事孤愁外，四十馀年一笑中。血作公文缘分定，膊成山字坐诗穷。少时怀抱今寥落，惆怅西窗夕照红。匆匆尘里换时光，春去夤缘底事忙。鸠已居巢晴逐妇，蜂方出穴暖分王。唱耕农起催秧绿，打供僧来趁麦黄。今岁先生贫到骨，时时为米籴官仓。"
"杂兴三首","宋末元初","方一夔","自合林泉着散仙，虎蛟在处卧山渊。未秋已拟偿新谷，计月先愁欠子钱。冷眼惯看平地险，薄情谁念死灰然。人生还有相逢处，昨日淮阴召少年。漫向松边倚瘦筇，一生襟抱与谁同。照人不老古今月，送客多情南北风。才尽悬知诗作祟，数奇莫与命争穷。冶金百炼今无几，休向人前说事功。经秋春蕙叹时过，归卧南窗竹一坡。世味甚轻贪欲少，交情稍重怨恩多。羞从绿酒看霜剑，悔把青灯误雨蓑。技痒未能忘习气，新诗写罢更长歌。"
"夜坐二首","宋末元初","方一夔","人间无处避红炉，急扫风轩醉一壶。泉冷月涵沉水璧，荷香雨跳走盘珠。神游曾到清凉境，幽讨如横绿野图。醉发醒松吟骨耸，从人笑绝道诗癯。呼奴薙草火攻蚊，与客高谈到夜深。风辨雌雄分别想，岁占牡牝喜嗔心。尘生渴肺须狂饮，寒耸诗肩更苦吟。秋色满怀人不寐，坐看落月与横参。"
"初秋杂兴三首","宋末元初","方一夔","利欲驱人看罢休，人间岁月不停留。别愁万里沧江水，归梦五更黄叶秋。贮腹谩誇李书簏，烂肠难拟董糟丘。老怀抑塞无人会，徙倚西风百尺楼。守困书帷滞土牛，谁挥尺箠浴寒流。旧人不了新人事，今日那知明日愁。一雁惊飞湘水浦，孤蟾空挂岳阳楼。江南总解单于曲，吹彻残梅故国秋。田怕秋阳老怕贫，谁能肮脏拔风尘。穷年兀坐少生计，末路相逢无故人。自爱漂摇栖倦翼，谁分浩荡慰穷鳞。区区温饱何须较，莫负秋来风月身。"
"杂兴三首","宋末元初","方一夔","老去时光渐不禁，那堪风景入秋深。文章何啻建安骨，议论能无元祐心。旧日交游谁可托，中年忧患苦相寻。致身稷契非轻许，末路无成学苦吟。做事英雄竟不成，飞鸿何处避弓矰。杲卿有舌骂阿荦，叔夜无头传广陵。祸福难知随命值，才名太盛取天憎。江流渺渺无回势，独向西风倚瘦藤。穷守空山两鬓蓬，老饕有分过年丰。珠玑推上稻花水，金铁敲残梧叶风。兴寄小窗诗卷里，梦回别墅笛声中。俗缘相逐何时了，一笑人间万虑空。"
"杂兴四首","宋末元初","方一夔","我亦山林澹荡人，笼禽饮啄失天真。客求妙墨多辞病，儿欠寒衣屡诉贫。夜雨书檠翻汗竹，秋风野饭配丝莼。文章固是平生志，赢得萧萧两鬓尘。江上千峰缺复遮，疏林点点噪归鸦。短篷细网船回浦，快马青衫客到家。酒味春风生竹叶，笛愁寒月老梅花。丈夫处世便疏豁，莫买虚名斗角蜗。满目风埃落日低，拳支醉颊面山西。平堤树密欲藏寺，古渡舟横不碍溪。渺渺几竿秋水净，哑哑三匝夜乌啼。老来独有诗情在，口占新晴付小溪。又是山村秋暮天，蹉跎身世惜流年。风鸣浅濑高还下，山碍浮云断复连。豪气尚馀孤剑里，眵眸合老短檠边。心期蟠屈凭谁说，尽是巾箱千万编。"
"雨霁二首","宋末元初","方一夔","次第寻春不恨迟，春光偏在雨晴时。风林窍暖山飞鸟，潭洞门开惊卧螭。酒冽万家供笑语，土牛千耦乐耘耔。物华又逐年华转，惟有诗人老更衰。谁传春涨没溪毛，又喜朝晴暖土膏。箬裹旋生新接树，花窠重发旧栽桃。扫蜂上彗经营早，通燕归帘结构牢。莫道山中勋业少，等閒善类入钧陶。"
"杂兴五首","宋末元初","方一夔","由来势退不英雄，谁怨天公苦不公。虫臂鼠肝俱造化，草妖木怪尽神通。百年身世浮沤里，大地山河旷劫中。巧拙贤愚俱莫问，此生元只似虚空。老骨槎牙不入时，可看霜雪点须眉。短披樵褐形如鹤，长把农书手欲龟。饥饱生前皆有定，文章死后竟何禆。凭高欲说无人会，早暮南窗盼绿猗。冷看风涛起怒鹏，自惭无力逐飞腾。林泉襟韵清如水，儒素门墙淡似僧。凉与竹奴分半榻，夜将书奶伴孤灯。人生适意祇如许，玉署金门不用登。六月犹披紫绮裘，酸咸世味不相投。清泉绕屋声声冷，高竹依檐叶叶秋。挥汗读书如有慕，撚髭安字更何求。向无二事消閒日，谁遣先生一段愁。甘死蓬窗笑我痴，兴来况值夜凉时。閒中不觉年华促，归去方知宦路危。酒瓮沉沉倾玉瀣，簟筠细细蹙风漪。月残梦醒诗初就，枯笔长抛网蟢丝。"
"王古樵观予苦疮鄙句遂自赋眉遭二韵各二首因次其韵为戏","宋末元初","方一夔","老去疮残拟炙眉，暂凭酒力引风卮。久疏朋友惭多病，薄买田园费学医。吟罢肩寒生轸粟，坐来形槁似枯梨。浮生自笑多磨障，画癖书痴发旧痍。吾衰端不为蛾眉，不假霜铅补漏卮。无恙感君频寄语，不龟愧我未逢医。命穷渐退星临木，书误无凭病发梨。康济自身犹未辨，敢将苏息问民痍。无端痁疥适相遭，空苦无成似嚼螯。瘢疻着身犹刻画，垢腥满爪费爬搔。行吟谩想歌愁绝，坐食空惭饱老饕。偶见新诗还技痒，寒窗细字认牛毛。命灾况复与穷遭，真似蟛蜞缚两螯。鳞甲棱棱便净浴，发须种种快频搔。瓮头轑酒何妨醉，松下餐肪不厌饕。快写田家剜肉句，夜阑秃尽管城毛。"
"田家","宋末元初","方一夔","近来不复应差科，生计无成奈老何。漆种十年虽恨晚，牛生百犊未嫌多。春耕着我扶犁手，社饮还渠击壤歌。闻道溪头新长水，偷閒试着旧渔蓑。数间茅屋占林塘，二顷田园幸未荒。蒿叶正长蚕卧起，莺声渐老麦青黄。壁间龙骨流泉活，筐载豚蹄白酒香。春事年年閒过去，欲将拥肿问庚桑。"
"题洪复翁诗卷后二首","宋末元初","方一夔","袖中光燄照崖垠，诗律雄浑远有源。近藁自成新句法，束书不叛旧游门。折芳梅下人双屦，话别沙头酒一樽。健笔世间谁措手，老夫先拟举降幡。诗里人传大小贤，自怜同业不同年。白云孺子诗千首，黄石老人书一编。冷眼危途风竹乱，知心旧事雪松坚。别愁去作星桥梦，长傍河西牛斗边。"
"春晚杂兴四首","宋末元初","方一夔","未妨行乐少年场，倚徙东风醉一觞。芳树染成啼血艳，落花流出涨痕香。阴阴春色和天老，脉脉愁情共水长。坐阅流年能几见，菱花应笑鬓边霜。懒向风轩扫落花，暮年情态惜韶华。春盘脆响供雷笋，夜焙芳藓摘露芽。蚕老住眠催作茧，燕来新乳贺成家。狂游无复少年梦，聊遣清吟送日斜。花神衣补去青宫，紫阵红围一夜空。华发龙钟寒食酒，青芜狼藉落花风。雨声点滴春愁里，世态侵寻客路中。我欲凭高寄萧散，暂舒老眼数归鸿。欲逐芳菲寄病身，莺花不管老年人。幽寻但见肥牛地，胜赏难追骏马尘。薄酒似饧聊取醉，青梅如豆正尝新。清欢未足还休去，日落汀洲又暮春。"
"田家杂兴三首","宋末元初","方一夔","樵路通村暗蒺藜，数椽茅蕝护疏篱。阴阴清樾风生树，拍拍苍鹅水满陂。记日旋锄烧地粟，上时新卖落车丝。晚晴惭愧逢端午，醉卧黄昏自不知。两两苍髯笑杖藜，茜裙儿女隔笆篱。斜阳鸦噪烧钱社，细雨牛眠放牧陂。酒熟十千沽玉瀣，面香三丈捲银丝。客来偶及兴亡事，说与衰翁也自知。不嫌饭豆与蒸藜，饱脱衣衫挂竹篱。问酒亭前旗影市，系船屋角藕花陂。踏车挂壁閒龙骨，生药当庭蔓兔丝。我自耦耕非避世，姓名休使外人知。"
"四时宫词","宋末元初","方一夔","阳和不解遍深宫，黯黯春愁伫立中。岁给买花藏笥箧，夕香拜月散帘栊。镂金巧胜匀如剪，绉縠中单薄似空。一曲紫箫吹彻后，蔷薇几度老春风。披香帘捲几斜晖，别殿承恩似觉稀。风蘤影摇阴欲转，露蝉声彻暑犹微。肉痕浅印丹砂血，手迹新裁白纻衣。例赐扇纨长弃却，双双羞看綵鸾飞。七夕閒登乞巧楼，属车隐隐认宸游。几行宫树女墙月，一阕庭花御苑秋。戏展花笺图蛱蝶，强拈綵线候牵牛。辘轳声断屏山冷，一夜寒蛩替说愁。手撚梅花暗断魂，十年柘馆未承恩。曾催奏曲临妆阁，暂出行香到寝园。月照金铺关永夜，雪浮银砾耿黄昏。并州剪就钗梁燕，又逐年华作上元。"
"避暑夜坐","宋末元初","方一夔","一跌风波困败鳞，年来是事不如人。醉吹羌管惊栖鸟，閒倚胡床阁病身。安得旃檀除热恼，自将纨扇障风尘。新凉渐近渺云水，分席鸥群占白蘋。北窗幽绝梦初圆，一叶秋声醒客眠。雌霓半空收暮雨，杜鹃六月熟高田。稻陂别注鱼池水，石洞分承茗鼎泉。聊借旧书栖旧隐，夜凉新入短檠边。"
"送人赴学官二首","宋末元初","方一夔","生平讲贯为知几，世好从渠与我违。天下无如书益智，人生惟有仕当归。青灯夜雨虫鱼注，碧水西风鲈鲙肥。莫道尺前难寸退，古来富贵触危机。清时岩穴下弓旌，儒馆翘才尽至公。诗记行程囊古锦，剑装新饰?花骢。莫因贵宦负远志，当为饥民念鞠躬。欲问故人在何处，旧山桂树正丛丛。"
"初夏杂兴四首","宋末元初","方一夔","肥梅贴晕麦摇芒，四月山居取次凉。古砌月铺铜沓冒，寒松风撼铁琅当。儿孙犹有将军臭，厮役空知太尉香。有客纵谈当世事，薜萝深处更移床。天气如秋意转阑，高楼簟枕带馀寒。楝花零落鱼初发，梅子青黄雨不乾。客怕远行催早宿，农逢小熟劝加餐。近来悍吏经过少，更喜深山好长官。作计吟诗逐故贫，欺人鬼子转情亲。案头日饮三升墨，铛底时空五合陈。烧麦旋教供野饭，贯杨准拟买溪鳞。苏君端为无田出，近日田多更累人。雨打梅头麦半枯，出门步步困泥涂。世情何但恶溪恶，野性聊同愚谷愚。儿可读书供日课，妇如有酒待时须。兴来方试吟诗笔，西舍催钱吏索租。"
"重午二首","宋末元初","方一夔","画鹢鸣鼍水满湖，千年遗恨渺平芜。累臣水底沉鱼冢，玉女钗头缀虎符。双鬓点斑羞绿艾，一樽凝碧怯香蒲。楚乡旧俗生悽怆，愧杀人间懦丈夫。苦疮战马倦风沙，伏枥无心万里赊。老去手风从妇展，愁来背痒倩儿爬。人情反覆好生羽，世味差殊嗜食痂。一卷方书初读罢，小窗惊怪日西斜。"
"秋兴二首","宋末元初","方一夔","水花风叶乱萧萧，凉入秋衣怯寂寥。桑落寒香初出市，蓼花新涨欲平桥。半篷烟雨渔家傲，匹马关山客路遥。拍手西风无一事，未妨横笛向耕樵。不堪老病缚閒身，面目峥嵘岁月新。半世略无如意事，五年惯作在家贫。悠悠怀抱希知我，诩诩交游喜负人。俯仰世情都勘破，西风独立岸纶巾。"
"木犀","宋末元初","方一夔","下土花中第一流，移根自笑此生浮。独依上界清虚府，满贮青冥沆瀣秋。棱叶风翻低散乱，苍皮虫蚀老雕锼。醉来径向高寒处，自驾青鸾拥玉虬。苍苍珠树俯寒流，析木津头戏拍浮。褐凤抟风朝紫极，砚蟾滴露写清秋。返魂香倩罗裳贮，碍月枝凭玉斧锼。夜景未阑清入骨，萧萧鳞甲卧痴虬。绿衣年少正风流，手折高枝喜气浮。三树独标仙窟种，四花分占玉壶秋。浓薰药杵长舂捣，清逼诗肝巧斲锼。世上红儿那可比，试将此句问罗虬。"
"次韵雪冈徐景星二首","宋末元初","方一夔","阿咸秀出竹林边，千古风流有此贤。独向诗盟参古律，不随世态异憎怜。夜光照耀需他日，汗血奔腾出少年。乞我飞霞与青玉，夜深环佩韵璆然。穷腹便便诧老边，敢将文字压前贤。愁怀不作功名想，衰鬓从教儿女怜。客路知心惟有月，书灯话旧更何年。欲投名字来吟社，已湿寒灰不复然。"
"今岁吾乡颇稔而收成值雨夜坐有怀二首","宋末元初","方一夔","千步平场筑杵齐，西风墟落转凄迷。要教岁计收霜稻，不分时长弄雨粞。曩祝污邪酬愿望，近居畏垒费推挤。先生莫恋无钱饭，定把长镵理旧畦。萧萧疏雨未调霜，空向寒阶滴夜长。风激木围如撼枕，虫号土穴欲扶床。蚁倾清浊香浮瓮，蟹劈尖圆黄戴筐。独背残灯眠未稳，梦寻归路到枌乡。"
"次韵陈道士和徐星韵见寄","宋末元初","方一夔","寄迹琳宫绛阙边，聚星家世楚先贤。但留法界寸田在，不要穷途众目怜。谈客由来无负郭，诗盟此去定忘年。吾衰有分非君独，休羡千金有计然。不将书剑奋穷边，药裹君臣酒圣贤。笑我文章全乏用，从渠心目两相怜。参同颠倒长生诀，大衍推寻过去年。莫把诗狂压师服，兴来还解赋超然。"
"次韵沃祥卿见谢","宋末元初","方一夔","屡缘倦翼发虚弹，抛掷明珠不惮难。但见云烟归笔下，不知风雨做秋阑。枌乡人在依馀热，桑落春浓压早寒。时鼓梅花无谱曲，坐中惊倒董庭兰。有道论心知己少，世情开口向人难。滴愁细雨惊秋暮，照睡青灯伴夜阑。文席知君容孔暖，孤吟愧我胜郊寒。浮花浪蕊何须数，岁晚归来看石兰。"
"春归杂兴三首","宋末元初","方一夔","白首青灯滞一乡，不将迟暮照韶光。经风魏紫埋倾国，破晓离黄殒折杨。老去功名随梦断，别来云水隔天长。此生聚散何时了，定计归锄五亩荒。双丸不肯驻颓光，宇宙悠悠万物长。寂寞饯春风雨里，笑歌赌命绮罗乡。破衾自卧三椽月，枯砚犹耕万卷庄。未脱书生穷口债，向人时复说文章。东皇歌阕祖青宫，借我?旗并送穷。茧栗润含萌竹露，枪旗香过焙茶风。花残来岁须重发，日却何时定再中。惆怅浮踪底处所，梦随飞絮故园东。"
"次韵沃梅泉见寄咏稼隐相过之乐并督作诗","宋末元初","方一夔","星聚何曾奏少微，浮萍桂海偶相随。掺袪东阁吟梅处，眵目寒窗点易时。自叹两翁馀口业，悬知千载有心期。啼猿唳鹤初无事，怕有行人怪说诗。梅压沧浪密复疏，临流几度濯緌絇。侯封富贵归千首，身计行装挂一壶。文饮暂教吾辈共，骚坛谁道我军孤。汾亭洗尽筝琵耳，重理丝桐縆老梧。"
"苦热五首","宋末元初","方一夔","夏来樊圃隔阴晴，谁与天工管不平。一窟蛟龙时作怪，千年草木偶成精。政疑沙界熬焦釜，未倒银河洗太清。谁是苍生霖雨手，普将禹甸酿西成。绛节彤幢禦火精，世间那是水晶城。醉横蕲竹愁重醒，睡落齐纨惜屡惊。家口飞蚊儿女语，乡心过雁弟兄情。更阑谁撼千章木，误作连床夜雨声。午醉醒来濯碧泉，水亭况是晚凉天。横眠莲叶半晞发，静对杨枝双袒肩。蹇蝘声乾林更静，碧梧阴转月初圆。茶瓯更试纤纤手，不仗清风送玉川。六龙无计驻双丸，壮志摧颓似倒澜。万里不成游客梦，半生祇办腐儒餐。谁怜打草衰麻答，不羡画松杨契丹。世上纷纷誇秃发，到头那肯着南冠。六月红云不肯移，清心自合胜炎曦。云根斲药移松骨，石罅分泉插木皮。未用冰蚕来海峤，坐看冻蚁走蛾眉。人间寒暑相催迫，待寄东溪万缕丝。"
"晚眺二首","宋末元初","方一夔","依稀风景小羌村，不欠东屯稻菽园。阿魏捣香风送响，雕胡擘玉水开痕。招邀紫翠山当座，摽拨红黄菊上盆。世上去来俱是客，随风吹送梦归魂。隔江斗入白云村，分我閒云伴绮园。月鹊自惊翻舞影，露虫相吊洗啼痕。穷通蜍玉横书案，得失枭卢转采盆。可惜床头枕客道，萧萧奔马醒吟魂。"
"次韵沃梅泉见寄并见和鄙韵","宋末元初","方一夔","谩道萍踪日夜浮，自惭迟钝恋菟裘。圣传杯里兰亭帖，婢熟山中笠泽秋。有信付将来去燕，无心寄与没浮鸥。去年曾记梅花下，细雨离魂阻胜游。散仙自在步如飞，络脑黄金不受羁。篱菊清香须把酒，京尘红涨不缁衣。倚楼看剑浮名逼，闭户寻诗过客稀。水击枪榆俱有得，不妨着我子陵矶。"
"和府尹虚谷先生和徐子英韵并寄徐子英","宋末元初","方一夔","千峰苍翠拥城楼，着我宗英七里洲。昔日松楸相伴住，暮年湖海未归休。咏诗遥认穷司马，骑竹争迎旧细侯。莫为梅花长挽却，好将绳削订由求。袖手阑干独倚楼，暂舒倦眼对沧洲。云山劝我閒方住，声利萦人懒即休。后世岂无青史笔，浮生那欠赤泉侯。岩幽得似铜驼陌，粟饭藜羹却易求。"
"梅花五绝","宋末元初","方一夔","不识梅花不识诗，空将色相较铢锱。美人立尽黄昏月，细看枝枯叶脱时。一日微阳积一分，看看积得一阳成。夜来迸出梅花里，天地初心只是生。罗浮仙子月中归，三叠谁歌绝妙辞。便是梅花难着笔，老逋只有七分诗。风味酸寒冰齿牙，谁知烟雨送诗家。删前不是无题品，未有文章说到花。白鹤峰头着缟衣，醉骑鹤去几时归。蛮诗数首传谁相，写出杭州玉雪妃。"
"秋花十咏 莲花","宋末元初","方一夔","十里红裙间绿衣，西风吹乱碧参差。佳人日暮秋裳薄，怕有天霜磬折时。仙府分根饱月光，百车金粟撒瑶房。夜来东壁西风劲，三万牙签字字香。一串金铺簇碧丛，野田高下状童童。凭君洗我读书眼，收入公门药笼中。似是根株食辣虫，知君苦梗老霜风。功名莫道全无意，火气腾腾浮面红。风急从衡木叶飞，寒花摇曳水中低。褰裳不采空归去，谁识江南季女饥。步马西风冠切云，欲从九畹问秋芬。自原未死香都变，老尽山人况识君。篱下花逢少酒钱，何如潭上酌芳泉。颓龄此去凭料理，四百添书甲子年。河鼓无灵帝遣来，野篱竹屋手亲栽。仙姑咳唾随风去，染作琉璃八角杯。露冷霜清日已凄，淡妆素服满前溪。涉江一段荒凉意，弱国孤臣寒士妻。寒芦飒飒响风沙，直待秋来雁作家。夜擘饥翎搏未起，一汀撩乱雪飞花。"
"征人怨","宋末元初","方一夔","辞家泊水几番秋，流浪天南海角头。此去千鹅三万里，凭君马上寄离愁。前年赴急合梁山，一岁征行一岁还。待到故乡能几月，明朝又出雁门关。"
"续梅花七绝","宋末元初","方一夔","松下相逢雪雨乖，人生何必泥形骸。竹篱一醉休惆怅，只么神交自是佳。褪粉残妆对镜慵，楚踪秦迹恨匆匆。芳心不被春风折，谁揉香肌满籍红。欲洗年年堕谪心，仙人空返白云岑。飞花欲落频回首，老去风情尚不禁。寂寞幽香圣得知，醉来树下酹冰肌。更须呼我碧花唾，听唱新翻一剪词。只在溪桥野屋边，霜饕雪虐不能干。可人风韵元萧散，莫道花仙骨相寒。约束寒梅作主张，此花解事助凄凉。暗香月下熏诗骨，怪见吟来句句香。屐痕印雪不粘尘，去采南枝茧栗春。待得杏桃蹊树下，我家风味已生仁。"
"别梅二首","宋末元初","方一夔","葛仙溪上一株梅，我到家时花正开。后夜月明风露冷，横枝休遣上窗来。风韵清高不受尘，冰为肌骨玉为神。一生谩记吴姬面，不是人间婉媚人。"
"古意四首","宋末元初","方一夔","龙文双宝剑，谁铸吴山英。秋水光的皪，俯视千金轻。犹馀报仇血，白帝金天精。百用不缺折，潜锋埋故城。芒角不可掩，气冲牛斗星。卓哉两达士，一旦出幽冥。显晦各有数，飞沈两无情。孤雄顾其雌，玉匣时悲鸣。吴楚隔千里，沧波会神灵。一体互分合，变化不暂停。悠悠剑津水，早暮风云生。阳声鼓群动，更变无停机。至人夺造化，假合出范围。渭川起老龙，一龙不得随。化为百尺竹，玉立青差差。仙人去市门，三年愿相依。金丹迟不就，失路将安归。临分投之杖，平地去如飞。还家尚肉眼，弃掷不复持。回首失踪迹，飞腾息天池。惟馀万丛玉，年年长新枝。犹疑风雨夜，回龙啸空陂。秦皇灭诸儒，若人媚幽独。偶来得名山，依山结茅屋。希声陶淳风，无意蕲绝俗。儿孙日以远，几见碧桃熟。渔郎从何来，延缘寒溪绿。兹游窥天秘，平生未经目。颇见有此容，父老邀我宿。清谈略晋魏，世路嗟翻覆。淹留信可乐，离念苦羁束。幡然理回棹，瑟瑟风吹足。往来记行迹，溪路三四曲。机心不自閟，何事惊麋鹿。回首不逢人，白云渺空谷。辽海有黄鹤，翛然出尘姿。结巢青松顶，百丈无柯枝。磐石护其卵，清露哺其儿。一朝羽翼成，丹霄恣遨嬉。夕倦宿月窟，朝饥饮瑶池。升高忽反顾，昔是今已非。归来三叹息，尘俗无由知。焉能与众鸟，碎啄随雄雌。欲语不可了，复作摩天飞。仰望邈不及，千载留馀悲。"
"郡人有朱买臣严子陵按史传买臣吴人尝出为会稽太守名曰乡郡会稽盖今两浙之地吾郡特以去州二十里曰朱池为买臣昔居之地难以考见其实子陵晚耕于富春山中则今钓台是也二公出处不同心事亦异姑以其同为郡人各赋一首使九原有作不怅来者之不我知也","宋末元初","方一夔","鲁不识仲尼，妄谓东家氏。知音古为难，而况谐俗耳。寒松翳遗貌，吊古独倚徙。歌声馀老樵，昔居竟谁是。当年翁子贫，卖薪沽酒市。一朝入汉庭，歘作青云士。出领虎符贵，牛酒贺闾里。邸间绶若若，差排庭中吏。旁人自送迎，我亦附长史。片言负茂陵，奇祸竟博死。穷通有定分，何足计戚喜。豆羹辄动色，未可欺妻子。阿妇非弃翁，颇亦窥见此。后车且耻载，谁肯并庙祀。舟行徵君里，步登徵君山。雪濑漱我齿，玉泉洗我肝。遐想台上人，披裘曳渔竿。去齐复适吴，来往浮云閒。一钓得文叔，客星照林峦。再钓得小苑，高风凛祠坛。古人邈不及，绝俗为甚难。一时尚奇怪，千载起懦顽。我歌小招词，公来颜不欢。长啸震冥杳，载月下前滩。"
"古意六首","宋末元初","方一夔","老樵腰短斧，朅来此山中。林深绝人迹，邂逅两老翁。石上安棋局，零落归飞鸿。置斧偶坐睨，终竟谁雌雄。低头欲借问，冉冉巢云松。索寞下山去，树杪馀残红。不知岁月远，但见邑屋空。神仙在何处，只与人世同。眼净偶自见，心到遥相通。片时处仙境，百年坐春风。区区笑刘吕，妄觅蓬莱宫。谁斧若木枝，铜干苍玉叶。年年来沧波，疑与溟渤接。戏携赤玉舄，跨此寒岌嶪。飘然造殊庭，不用维与楫。浩浩吹天风，凉气入衣衱。拍浮天汉滨，匏瓜芒熚熚。黄牛不服箱，放绳掉长鬣。素娥不织裳，抛梭理香颊。千年苍藓痕，机杼空妥帖。疑是娲皇土，藏去压归箧。归来不知处，满目迷空堞。惟有卖卜人，知向天根蹑。翩翩南昌尉，来自九江西。天关列虎豹，欲进无阶梯。臣有治安策，不忍死穷栖。浮浮山林气，披褐朝金闺。上言讦贵戚，下言悯群黎。肉食久喑默，狂叫发草藜。臣言可采择，寸刀刳鲸鲵。一再不合意，反旆风凄凄。君纲坠不振，况复子与妻。自谐尘外约，东游隐会稽。武夷千馀仞，山上巢群仙。曾游析木津，醉堕白玉船。其下谁换骨，润州小婵娟。烱烱玉莲锁，栖之此山颠。丹砂一点染，灵化谁控抟。尘根洗不尽，展转来凡间。从言一念失，巫山渺云烟。徒然八十返，空度三千年。牧牛长得嬉，牧马长得骑。惟有牧羊苦，奔走脚脱皮。道人不我惜，令作牧羊儿。我羊数万头，岂不为渴饥。食草百步间，寒碧青萋萋。少许自为足，不慕饱与肥。羊眠即化石，羊行不跳篱。竟日卧松下，谁知藉金闺。紫烟横石室，兄来莫相疑。博浪不成功，偶此脱民籍。客从何方来，年纪约五百。相逢昧平生，视我犹厮役。知是羲皇人，来去了无迹。神机不忍閟，袖有青囊册。读之尽绿字，历历幕中画。十年风尘中，谈笑等儿剧。清浊同一源，凡圣本无隔。愿言邈清风，归来抱山石。"
"感兴二十七首","宋末元初","方一夔","斑斑林中雉，雌雄伺朝晖。鼓翅飞不远，山田麦苗肥。饮啄百步间，未暮相随归。当春哺群雏，长大各自飞。宇宙岂不大，嗟尔为生微。穷途守一辙，毕命芝与薇。婉婉马上女，两颊瑩寒玉。弓弯敲镫踏，侧立纷相逐。借问谁家儿，近出常山族。儿家昔鼎贵，煌煌什朱毂。父亲守常山，忽值胡马蹙。起义功不成，巢倾卵亦覆。妾身转流落，岁久无钱赎。欲去无缘由，安得南飞鹄。死时鲍鱼臭，生时椒兰芬。好恶相补报，不及寸与分。当其得势时，六合旁无人。侯邦尽夷灭，胡马亦逡巡。岂知骊山下，金棺化灰尘。所以杨王孙，自与木石亲。累累三尺土，悠悠百年身。去年春花少，开晚不及时。今年花开早，满树红离披。多花岂不好，中有枯死枝。夏潦则秋旱，物理有盈亏。郁郁松与柏，收敛含华滋。严霜岁欲暮，苍翠无时衰。朱楼远迢递，缭以十里墙。浮云隐华桷，夹路翳杉篁。山河未曾改，世事不可量。往者胡马来，主人意苍黄。半死半脱走，儿女不及将。朝为绮罗丛，暮作瓦砾场。近传有其妾，托身于襄阳。一男作酒保，相望居河梁。骨肉各分别，中原渺茫茫。浮云何足羡，俛仰悲荒凉。阴阳转两轮，五气扇双磨。有生寓寰中，濛濛如喷唾。鱼鸟各飞沈，梧棘称小大。多妇彭祖寿，立善夷齐饿。众星欲西行，劲风牵以左。苍苍望北极，天命知何奈。松柏生高冈，藤萝托臭味。结交青云上，缓急不相弃。生平尚然诺，彷佛杜稚季。出入王侯门，平地生翼翅。两都尚勋阶，五管盛声利。朝挟尺书去，满纸一署字。赠我千黄金，挥斥犹涕泪。儿女怜贱贫，谁知丈夫志。种竹依远林，风急杪不折。同根有荣枯，枯枝先断截。茫茫天壤间，小大各纠结。惟人具知识，兄弟况同血。一居卿相位，仆妾借馀热。升沈各为谋，滴水不通泄。人生骨肉亲，富贵犹一吷。丈夫属有思，莫笑袁刘拙。浙江万里浪，杳杳来夹碣。倒流趋海门，震薄鱼龙窟。舶舟何处来，随潮出复没。眩眼方摇摇，歘至如飞鹘。水天漭无际，雷风互飞发。寄身波涛中，性命危一发。寄语弄潮儿，昨夜缺完月。转丸有馀巧，物莫如蛣蜣。置身粪壤中，不复知臭香。儿女苦贫贱，自爱钱满床。丈夫意见别，胡为死排墙。人心最灵智，自合知短长。清浊虽异趣，均堕声利场。为善与为利，相去争毫芒。不见舜与蹠，鸡鸣辨存亡。旧籍占东南，相去天一握。曩闻大瀛海，出缩几蜗角。欲说耳目隘，欲涉关河邈。离合自有时，甫见一南北。逝将摆世事，羽化骑鸾鷟。朝行过夷门，暮去宿易涿。三晋多权谋，邹鲁守经学。人生出与处，相逢饱商榷。弃捐何足惜，无为误奇璞。朝登北邙坂，暮抵乐游原。燐火翳复吐，髑髅夜呼冤。不见昔时主，但见陵与园。银凫已羽化，石马犹草根。向来争天子，一口吞乾坤。谁知百年后，不免遭樊温。宝玉频发掘，朽骨无精魂。景昭去何处，芳草悲颓垣。县官供衣食，当时多子孙。月府有奇木，根干饱清露。生香异凡间，冲风落天路。高枝舞青鸾，低枝弄霜兔。姮娥方妙年，衣采纯纯素。娉婷不肯嫁，含情待谁诉。昨与汗漫期，径向银河渡。授我不死药，倚徙怨迟暮。即席欲服食，终夕愁相误。悠悠下高寒，回首空烟雾。南国有美人，纨素閟清艳。房栊凄冷风，孤缸飐寒燄。抱琴鼓黄钟，盎盎牛鸣堑。一弹春岫妍，再鼓秋波滟。却立步苍茫，嘿嘿有何念。秋夜不肯明，霜露畏点染。独宿守空帷，寸抱耿霜剑。石兰媚幽姿，丛生在空谷。霜雪冻不死，寒碧秋更绿。结交薇蕨中，畴昔傍人屋。山行偶见之，采采不盈掬。岁久未消歇，怀袖自清馥。我欲写君心，寄以孤生木。必有非耳人，听此无谱曲。天阳居盛夏，生长无时休。荧惑欲何诣，渴奔极炎洲。老龙恐枯死，深潜閟阴幽。攒峰拥凝碧，玉鉴开寒眸。神灵护氓俗，盘盂置鳛鳅。雷公持玉斧，天女挟行辀。行雨岂不苦，亸懒化痴牛。煌煌飞电光，上下穷其搜。嗟龙独何避，自愧乏世求。变化付雏众，毕命归寒湫。百年特生木，坚骨馀苍干。弃材偶见收，奇制出野爨。縆以朱丝弦，猗兰度将半。相思越关河，安得见此粲。悲来不成调，清响忽中断。沈吟卷罗衣，终夕愁零乱。明月照空庭，盈盈满霄汉。雅道久绝响，遗诗邈谁继。烈士死无意，古风未沦替。后来何足道，翕翕逐声势。一朝有蹉跌，鸟散鱼深逝。万物有殊性，小大各为计。松柏生高冈，不肯附萝薜。世路不可回，吾自寻吾契。昔闻楚山人，服毳而冠鹖。危坐古松根，不饥亦不渴。颜色白如玉，千岁如电抹。我行不惮远，晨去披裋褐。平生恋着心，恩爱资妙割。开口谅来意，丹鼎分圭撮。相看语未了，冉冉翔木末。归来问故人，云山渺空阔。著籍占杜曲，别业在临淄。鸡号夜铎静，汗血逐膏脂。纵横一握算，颠倒逢笑嬉。举俗以为妙，纷纷尽愚痴。不见朱公子，千里来相师。偶然得我策，沼吴航妖姬。秘此枕中术，若有千岁期。大化常不偶，日与人事移。人事多乖忤，汝计不得施。君看货殖传，刀间有衰时。冀北渥洼种，堕地已汗血。深目老奚奴，日夜供剪刷。一朝混南朔，驰道三丈阔。道边馆候骑，历历抵燕越。吴儿富金钱，补买计家活。牵来中程度，火印死不灭。置之皂枥中，时彼刍与秣。往来给官行，飞去如电抹。奔走皮骨空，不见淹岁月。区区盐车中，莫笑驽马劣。万山斗入处，百兽家其间。天寒橡栗富，朝食暮未还。不知鹊与卢，与之有何冤。霜晨饱以饭，猎夫亦加餐。昨日料蹄迹，银湾水犹浑。解绁任所之，理气升冈峦。忽然得遗臭，逐逐穷千山。归涂岩谷震，倒挂九节斑。浑含喜欲舞，明朝急输官。犬乎尔诚能，终然死霜菅。桓公读古书，惭其堂下斲。呼来与之谈，妙手不可学。人生苦未悟，发轫要切琢。譬如搜海珍，澄汰江河浊。不辞用力久，奇宝收把握。君为谈空人，皮毛俱解剥。超遥不二门，机锋森剑槊。从渠透玄妙，风影不可捉。吾闻羲轩时，真淳初未散。人人悟此理，不用一言赞。漂流三季后，前圣多忧患。木铎方大鸣，音响惜中断。百家自其后，非是纷相难。父子起争端，恨死呻吟缓。秦人规我隙，行素俱灰炭。读律不读书，条贯毛发乱。嗟彼商颜人，坐不学城旦。一曲紫芝歌，应有三人叹。雄蜂采花粉，雌蜂衔花汁。粉以作黄蜡，汁以蒸白蜜。不辞盗我廪，但规安我室。吾穷还可忍，岁岁看分出。不见岐周人，先世但积德。土地付獯狄，自爱豳沮漆。儿孙遍天下，鲁卫酆郇毕。勿言天未定，此理终可必。屏前戏群优，黄冠与榛杖。喜怒视朝暮，吊庆随俯仰。不知有线索，但道多伎俩。须臾屏后人，掣去无影响。人生大化中，天地一罝网。纷纷声利场，举世争掉鞅。此身归空虚，身外计得丧。我笑痴绝人，长作去来想。区区曹孟德，诡谲穷万状。闻道西陵坟，妓乐闹黄壤。我观古人书，得见千载上。正闰互立论，南北纷相谤。自从获麟后，法度久沦丧。非是千万端，史笔不可仗。我欲作野史，笔法师素王。文章行诛赏，约束归至当。其人负吾诛，勿谓已属纩。书成不流传，则本留千嶂。还有知我人，百世永相望。"
"续咏史二首 严君平","宋末元初","方一夔","西蜀严夫子，易老养高致。日阅裁数人，少取多论议。初不要赢馀，未暮辄关肆。人知取人廉，要之亦馀事。假我龟策业，行我诲人意。夫子不弃世，谁言两相弃。卖药长安市，古有韩伯休。纷纷要谐价，百唤不转头。坐令儿女觉，暮去不稍留。人生异鸟兽，饮啄择所求。岂无爪距才，而要安笼囚。贫贱亦有道，不独为身谋。"
"续感兴二十五首","宋末元初","方一夔","猛虎等百兽，天赋与长雄。曼胡利秋戟，隅目磨青铜。从知世路暗，群行各西东。吼地一长啸，飒飒来悲风。饥来待人肉，不数豹与熊。肥领而黑喙，不知是何虫。坐卧不自防，穴尔皮毛中。尔虎虽云猛，一旦皮骨空。慎勿欺微细，即且制神龙。恶木生高冈，枝疏上指天。雨露非有私，蟠踞几何年。荛子寝其下，山鸟栖其巅。匠石过不睨，生理得自全。皮为野火烧，根为蝼蚁穿。空中不足恃，一朝踣而颠。上有千岁藤，相依久缠绵。树犹不自保，尔藤何足怜。大块无私运，万象同一陶。及其成器时，罅漏杂坚牢。所以一世人，长短纷马毛。穷或仁与善，达或虐与饕。共疑造物缪，名利相煎熬。人生有常理，赋命安可逃。为善不必疑，祸福任所遭。孰云漆园达，夷蹠均天韬。见夷不见畴，泰山等秋毫。移根托西园，桃李赏奇遇。春妍虽可怜，颜色悲中路。奈何穷巷士，多被才华误。诸公谬爱客，轮囷获殊顾。投分未云深，容易输情愫。恩光借春阳，滋液荷凝露。悠悠当路尘，素地轻点污。岁暮抱弃捐，君看囚山赋。浊水岂无月，水浊不受光。君看此孤蟾，出入天中央。遍满千家门，徘徊度回廊。由来谁分璧，招我昏暗场。空庭澹相对，湛湛肺肝凉。浮云绝点翳，宝此光明王。天高万籁寂，参斗低复昂。人生何时毕，收拾还穹苍。铜驼向京洛，千里牵双轮。分不埋荆棘，去邺复还秦。自辞秋风客，不浪五百春。悲欢与穷泰，过眼如飞尘。眷言返桑梓，茂陵翳荒榛。忆昔禹铸鼎，罗缕九土珍。犹嫌问轻重，推落泗水滨。况尔不任重，顽钝磨不磷。未知从此去，何时免漂沦。勿叹流落苦，渠更多阅人。鸿钧大气力，日夜转范模。赋予有定形，不与万变俱。君看三春时，动植纷万殊。一气自结束，谁与施粉朱。人生况知识，均此造化垆。岂是风火煽，假合成形躯。恋恋千岁药，莽莽三生涂。从渠梦幻论，袖中得玄珠。云日半解驳，东上雨中晴。不知谁幻化，倏然成气形。精光错异采，势且迫太清。良苗不润泽，咫尺夷大明。儿童争指目，万象俱晦冥。须臾换光景，变灭不暂停。天运亘终古，百怪终无成。吾欲乘清风，再拜叩玄精。二女洒竹泪，尽是心中血。精诚著于物，千载犹不灭。当时从南巡，岂少稷与契。奈何比孤累，匍匐阳城谒。皇英独何人，风泉共幽咽。可怜女子心，慷慨男儿烈。湘水流不断，谁道恩情绝。何时见归来，续君远离别。老火久敛戍，蓐收令西方。尘沙随白日，惨澹无晶光。故叶改颜色，过雁新著行。孤坐坠秋月，寒灯飐空房。怅然盛时节，开缄理衣裳。芙蓉久当采，浩荡不可量。芬芳易消歇，岁暮安得长。毋为守空死，万代同山冈。西游历剑阁，寡仆敝轮鞅。水餐掬哀湍，林宿拾坠橡。悲风振古木，猩鼬挟魍魉。十步九诘盘，奇险跻攀上。担囊偶不意，一跌堕万丈。岷峨渺何许，注目极遐想。穷年食外方，浮踪任漂荡。何时御长风，振足谢笼网。不须计三餐，迎我归苍莽。黄鹄浴海水，一举凌紫埃。长风九万里，正值天门开。不知食何食，云路方徘徊。嗟我鸿雁侣，避寒声悲哀。失身堕泥滓，腹背日摧颓。城东极恶少，挟弹巧相猜。稻粱未足溉，云雨何时来。不希附脩翮，有分终蒿莱。大化差不齐，人事固多缪。纷纷骋牙角，日夜齧且斗。所以椅桐中，徘徊束孤咮。人情随盛衰，世途迭起仆。天命有定分，气数安能囿。去去息吾驾，西山老危岫。扬州旧服卉，木绵白茸茸。缕缕自余年，纺绩灯火中。织成一束素，上有浴海鸿。岁寒若可恃，凄凄凛霜风。昨夜县牒下，头纲出城东。殷勤赴官急，瘢疮免殷红。我寒那可忍，负此卒岁功。不知落谁手，输入秦娥宫。瞿昙未生世，摩诘果谁宗。问答了不语，不立文字工。开流荡千古，一雌和群雄。挥斤纷万变，动寂不离空。镜坏光不灭，回转如轮风。有能诘其迹，推入滉瀁中。以此连环入，合散常无穷。愚者诱罪福，高者超神通。孔孟久不作，谁能扫其踪。我贾贾日本，挂席穷南海。冰夷斗蛟龙，牙角吐光采。血人以宴娭，窟宅一朝改。赤手拾明月，天幸独我在。归赴王侯需，价直十百倍。匹夫惜性命，贪冒以贾罪。歌笑履波涛，竟死复何悔。飘飖瑶台雪，沆瀣竹林露。萧然立高寒，不受世滓污。采芳拾三秀，徘徊昆山路。譬如漆园像，华屋非其处。谁能使蹇修，再拜扣情愫。湘波日摇荡，去去悲迟暮。文章不用世，毫端弄春妍。满听疑可采，蹑空若浮烟。君尹西都日，琅琅贾董篇。如种田得谷，如凿井得泉。子虚与大人，缥缈淩云仙。簜节病桑梓，不置巢边鸢。问君取士意，取士当谁先。勿取春华艳，祇取秋柏坚。化生如雀雉，随气更变易。卵生如鹅鸭，不交无羽翼。人死心不灭，化作秋柏实。俄顷复为人，万化无终极。庄周固尝云，知命故不惑。我生异草木，未可从横直。纵然反常理，一二于万亿。种禾不生豆，此喻要嘿识。老氏啬而生，并力攻一境。深入黑暗中，杳杳无光景。佛氏定而死，百动不离静。了了谁在眼，莫掇水中影。终然归空无，用处各驰骋。纷纷堕此中，未悟此二柄。漂流馀千年，谁能折锋颖。邈哉我前修，忠信得要领。匣空龙得偶，厨封画通神。可怜种瓜客，犹自标故秦。当时祖龙死，逐鹿灞水春。早飞将军檄，晚分丞相茵。抵死心不閒，不顾刍狗陈。陶朱去越后，未肯休此身。犹闻载窈窕，千金散贱贫。何如白云叟，自与青山邻。十年一易世，眉目辄少嚬。悠悠华山里，甘作骑驴人。金陵旧长安，谯郡今丰沛。吴州对楚山，二水相萦带。团团清淮月，久落青天外。长江穴岷峨，奔迫走吴会。一朝金翅飞，万丈铁锁碎。列郡空崚嶒，故国馀丛荟。升高望中原，极目了河岱。大运有奔沦，兴废更百代。客行秋风早，中路乏资贷。归寻旧蓑笠，独钓吾邦濑。自从判清浊，人文肇古羲。中间更百圣，扶竖颠与衰。孔孟死不作，千载无明师。嗟此仁义路，举世争背驰。无人障横溃，一朝坠民彝。微言虽尚在，骎骎化侏离。斯文亘万古，悠悠竟何之。昔时累科举，读书患不足。天今予我暇，有书真不读。煌煌百圣心，清彻寒泉玉。遗泽存读书，浸作生民福。静观灵台中，万象森在目。天寒境自明，欲浅机自触。斯文化异端，骎骎即深谷。晞颜以自励，吾欲求之复。惊禽营颗粒，飞飞集邱隅。游子困行役，十年落江湖。煌煌秦与洛，运转天下枢。启明曜东汉，万足争奔趋。岂无爪距力，逐利如孙吴。得失昧前料，青云间泥涂。天命有厚薄，定分不可踰。归来北山下，俛仰收桑榆。"
"续评史二首 向子平","宋末元初","方一夔","贵者不如贱，桑麻鄙簪缨。富者不如贫，布荆胜珠琼。子平悟损益，持论悍且精。并敌就一向，力与世俗争。所以昏嫁毕，洗然外浮名。投迹崖巘中，便足了一生。颓波不可挽，滔滔自东倾。惟有吾由我，去留听从卿。昔有严将军，积气壮穷峡。维时汉道季，貙鲸溃河郏。我公弛长缨，不闭蛇虎柙。尔军从何来，两强力相压。天未厌乱离，龙去留空匣。区区报主情，盟血不受歃。笑谈履刀锯，性命轻一掐。吾但戴吾头，卿自用卿法。"
"出塞行五首","宋末元初","方一夔","南方地卑湿，北客畏蒸暑。晨行螫菵露，水宿射短矢。秦人发谪戍，见行如弃市。今古共一方，今者不独死。穰穰作家业，鬼妾纷驱使。鸱夷卵翼蕃，小儿半高鼻。元精穿万化，荡荡不可恃。出塞二千里，平沙白如霜。探兵失单于，传是左贤王。枭鸣金错竿，士气惨不扬。中军一再鼓，万马赴敌场。名酋不可得，杀伤略相当。县鞍尽胡首，前驱橐驼羊。幕府阅五符，半死半裹疮。天子不录过，犹侯水中乡。我本轻黠儿，小少槿闾闬。未知从军苦，悠悠赴沙瀚。同行五千人，骸骨蓬麻乱。中有脱死者，人各鸟兽窜。间怀大将印，辛苦生还汉。包以衬甲绫，来上长杨殿。怜我不负恩，授印亲书赞。一来赎前过，比再军锋冠。主公再度辽，油幢坐中坚。怜我鸣吠竖，出入后狨鞯。一朝霍家败，主公忝姻联。富贵既相关，受祸其固然。我时护属国，脱命来居延。蹉跎偶不死，彷佛三百年。此来复何幸，皓首朝中天。昔日霍家事，历历在眼前。偶行平阳里，细草空芊绵。与卿等辈耳，岁暮愁红蔫。登高望西北，里数逾五千。谁言龙庭远，转盼跨幽燕。喊声振瓦石，斗志前旌旃。足蹈猛虎尾，手揽饥蛟涎。富贵自有命，此身若浮烟。古来功名士，发迹昉穷边。不见小盘龙，兜鍪换貂蝉。岂为章句儒，白首埋陈编。见嗤灰与土，黯死吹不然。"
"观兼山黄公河海图二首 河","宋末元初","方一夔","黄河从天落，北来受降城。划至韩城县，喷薄万雷霆。何处杂泥滓，浊浊不复清。奔迫梁楚间，赤子如浮萍。近来到淮泗，烟波鼓长鲸。无人起堤障，何时返沧溟。惜哉神禹疏，高下昧地形。胡中倘可注，曷不施经营。逝川走东海，日夜无休歇。咄此盘中涡，不长亦不竭。日月走中天，于焉双出没。骇浪掀扶胥，高于朔山雪。蠵蜃吐楼台，蛟鼍护窟穴。海若不徒夸，冯夷甘受屈。吾闻三神山，恍恍银宫阙。便随长风去，发轫首溟渤。倘逢方平生，海底探明月。坐待清浅时，归来未华发。"
"药圃五咏 杞菊","宋末元初","方一夔","药中有杞菊，甘食比蔬菜。维昔陆与苏，赋咏穷梗概。搜寻入吾圃，孤根擢荒秽。未能竟俗好，堇堇生意在。辛荑满袖衽，枝叶不一采。少需摘绛实，叠叠贯珠琲。岁晚脱皮毛，凉叶苏渴肺。灵厖守我宅，无复逐夜吠。楚客赋夕餐，经传不著名。野菊或杀人，神农著翳经。此品甘且辛，丛生数千茎。分种不封囊，移根或盆盛。啖茶摘其叶，觞酒啜其英。风霜振枯槁，气味老更成。平生攻苦淡，矜此岁晚情。不独醒头目，吾其寄馀龄。白朮号山姜，以西北为上。近来出古潜，何必论地望。老鸦衔子去，往往生绝嶂。岁久根株成，细大极殊状。洗削事煎烹，补冷逐虚涨。彼哉不好事，蜜浸溢瓶盎。游媚富贵人，远作千里饷。平生不为口，我欲禦烟瘴。芎苗高一丈，细花如申椒。不独服芎根，衣佩或采苗。清芬袭肌骨，岁久亦不消。所以湘浦客，洁修著高标。我老苦多病，风寒首频摇。愿移一百本，溉根豁烦嚣。虽无下女遗，乾叶插盈腰。逃泥贳旦暮，不学楚人谣。老松踰百围，名为栋梁材。孤根虽故在，不复萌条枚。生意无处泄，浩浩还根荄。结为千岁苓，肤色状琼瑰。洗曝不遗力，药裹手自开。羊枣出河北，胡麻来天台。蒸以白砂蜜，盛以红瓷杯。一朝服食尽，玉色还婴孩。"
"寄徐雪冈二首","宋末元初","方一夔","我行其偶然，触石五溪渡。归迷日已暗，有客相与晤。欣君相与问，酒罢首东路。坐恨此机失，欲去翻疑误。明庚共一天，出没巧相避。与君别半载，转脚不相值。君来过故人，我复舍此去。怅然起遐瞻，云归水东逝。"
"洪平斋有官舍见月三首与程杨二公又各次韵中秋日休诸友用韵为戏奔逸绝尘之作未能拟其万一也","宋末元初","方一夔","月行十三度，昼夜风轮急。不知谁鞭策，行天出复没。我欲诉清虚，云路九万级。梯飙空袅袅，月走那可及。愿言住仙府，露重环佩湿。将从匏瓜摘，复结汉津汲。相期无情欲，不洒孤眠泣。落杵玄霜寒，出削玉斧涩。笑我南飞鸟，未办一枝葺。归欤定惊魄，烟雾饱清吸。北极跳宜碣，南瞻尽闽瓯。眇观此瀛海，浮空竟千秋。瑞光出冰轮，千丈开云头。月行无厚薄，不尽离人愁。夜半北斗高，阑干压幽州。繁星见复没，如滓浮新篘。庭虚步清影，梧桂声飕飗。举杯饮未釂，棹歌起渔舟。光景正清绝，宾去我独留。饮技未必奏，颓然老伶优。忆昔战秋闱，不复返只轮。嗟此无用学，棘猴费精神。当时羞见月，月岂欲负人。我去月千里，月来转情亲。馀音唱窈窕，小诗斗清新。团团桂树影，金粟香不陈。便当结幽佩，凌空访仙真。那知满夜夜，此去空尘尘。翩然倚高寒，不数肇与晨。笑渠老章句，步骤准过秦。"
"和东坡惠州梅花三叠","宋末元初","方一夔","子真换骨三家村，青帝东皋来醉魂。夜深更遣明月洗，瘴氛吹散南海昏。仙宫么凤挽不住，自要寂寞留故园。便教冻饿死亦足，冷面不作鸡肉温。烟痕半空照寒水，露脸犹泫迎晨暾。游蜂底处得消息，不计春色关重门。先生对花韵清苦，短偈衮衮翻千言。花神嗔我太漏泄，罚以太白倾残樽。万松岭上三家村，林下美人现香魂。淡妆素服谢雕饰，摆落玉镜尘埃昏。散花衣祴粘不落，昨夜偶过祇树园。树下泠泠漱涧玉，乱流赤脚飞泉温。喷成涧草万片玉，阴崖未肯希春暾。自怜艳质媚幽独，拄杖敲铿谁过门。相期但有月知状，不用椽笔书要言。花应一笑饮我语，随风飞坠双银樽。白鹤峰头荔子村，谁唤东坡半死魂。作诗恼花太愁绝，云月黯黯天昏昏。欲教绮语洗蛮瘴，不使冠服栖丘园。海山淮水隔万里，十年契阔陈寒温。老仙不食烟火味，晓随鸦餐旸谷暾。此花亦解慰流落，如在玉堂西掖门。自从三叠振绝响，澹然相对俱忘言。我来戏谱不调曲，时有问字争芳樽。"
"止所吴公挽歌辞","宋末元初","方凤","岳岳文豪共识名，归来风月恣弹评。竹阶过鹤窥棋局，花院流莺和乐声。灯酌萧閒期郑老，盆歌疏达慕庄生。何来排闼绯衣召，天上楼传白玉成。倦客囊书栖旧林，如兰交契岁寒心。行藏与共盟犹在，生死俄分感独深。丧宝可堪埋白璧，知音端合铸黄金。茱萸遍插明朝是，回首西风泪满襟。"
"吴仲恭翠微楼九日落成和谢皋羽","宋末元初","方凤","楼成楚菊芳菲候，客凑齐山酩酊期。与俗相追何日了，登高一啸洗秋悲。望穷碧落鸿飞外，归恋清樽月到时。野服从兹近萝薜，西风尘土莫轻吹。慈竹堂阴长露梢，又添杰阁俯江郊。眼空霞锦疑鸿字，手摘松枝碍鹤巢。野月散衣閒弄笛，墟烟隔水见编茅。望中尚与渔樵接，若处真能广绝交。"
"八景胜概 华柱丹光","宋末元初","方凤","何年撑空荒，截置珊瑚树。长日灿朝霞，芙蕖挹新露。葳蕤不记名，绝壁挂缕缕。果否垂衣年，丝麻绩蜂午。纵身尝决云，山月此晶皎。疑是七还丹，邠盼吐物表。草木何丰彤，悬崖护丹穴。相传通鼎湖，深窈吹寒冽。峡中候帝子，青鸟空徘徊。搔首叩玄律，何当化鹤来。遥岑谁画卦，置此荆山鼎。乍可姹女飞，千秋觇溟涬。紫车贮药壶，日夕发光怪。不道洞府深，翻嫌八荒隘。飞雪溅?砑，流云当面起。邂逅绿毛仙，临流同洗髓。"
"杂咏十首","宋末元初","方凤","反哺乌曰慈，食母枭名恶。如乌莫如枭，人心当自觉。马舞睨禄山，猴朝识朱温。人岂不若兽，变故辄负恩。鹍鹏奋云霄，尺鴳栖野草。物各适其天，夫岂论大小。蜂房开户牖，蚁穴有官守。究竟物皆然，梦幻君知否。小哉蛮触战，鄙甚蛙黾怒。达人能大观，本以和平故。瑞世凤鸣阳，司晨鸡鸣丑。呶呶取人憎，乱蝉合缄口。蚕茧每利人，蛛网偏害物。利害夐不同，其间仅丝忽。猿啼不窥窗，牛驯常露地。伏虎与降龙，此理元无二。解牛中肯綮，相马外骊黄。从知得三昧，意到形自忘。蚁封罅隙地，蛙井咫尺天。那能致广大，此道谁为传。"
"三吴漫游集唐","宋末元初","方凤","江上巍巍万岁楼，今春花鸟作边愁。伤心欲问南朝事，凤去台空江自流。愿及行春更一年，中流箫鼓振楼船。不知何处吹芦管，城外风悲欲暮天。不堪惆怅满离杯，水碧沙明两岸苔。无限塞鸿飞不度，二陵风雨自东来。孤云独鹤共悠悠，别作深宫一段愁。万乘旌旗何处在，白云犹似汉时秋。华表峨峨有夜霜，海天愁思正茫茫。遥知汉使萧关外，泣上龙堆望故乡。塞上风云接地阴，万方多难此登临。坐中有老沙场客，霄汉长悬捧日心。江南江北望烟波，南国浮云水上多。共说总戎云鸟阵，中原将帅忆廉颇。边风萧飒动江城，独上高楼故国情。碛里征人三十万，空教弟子学长生。愁看直北是长安，云树深深碧殿寒。心折此时无一寸，梦魂不到关山难。洞庭西望楚江分，回首姑苏是白云。今日南湖采薇蕨，何时重谒圣明君。"
"寄柳道传黄晋卿两生","宋末元初","方凤","大火且西逝，赫曦讵能为。丛竹覆孤馆，绿阴相蔽亏。人散众喧寂，独鸟嘤鸣随。想见探讨馀，层层发新知。傥不鄙朽拙，勉哉勤相遗。太璞散已久，鸿甄疑未均。惟有砥砺志，搜剥得其纯。勿以圭璋质，顽石置勿陈。君揽国香蕊，每与荆棘邻。荆棘岂不刺，反以扬素尘。盈盈黄菊丛，栽培费时日。依依五丝瓜，引蔓墙篱出。于今想新花，于今长秋实。花实岂不时，灌溉尚期密。毋令根荄伤，委弃等藜蒺。新秋凉气发，松籁调于喁。山房良静阒，文史淡足娱。吾心太虚廓，傥然万象俱。大观物物齐，何事分贤愚。遐哉金兰契，聊用布区区。"
"仲夏书事十首","宋末元初","方回","园林夏宜晓，叶叶溜晴光。此地吾能净，非天独肯凉。汲泉看马饮，刬草免蛇藏。似亦为形役，终无市井忙。南风吹密树，古屋隐林隈。捲画防梅雨，镌诗惜石苔。医书邻叟借，庵记野僧催。细省仍微笑，犹胜走俗埃。幽居少四邻，长日属閒人。石气常蒸雾，莺声不改春。子钱偿未已，卯酒醉何频。说与耘畦者，无锥未是贫。閒身何所事，诗外别无心。但见独危坐，焉知长苦吟。兵戈生长老，梦幻去来今。感慨亦徒尔，宾来酒且斟。息担秋云季，扶犁夏欲中。园林初畏日，里巷只雌风。饼粥悭鱐脯，醯盐劣韭葱。藕丝冰水旧，谁识少陵翁。菜梜朝酲后，茶瓯午困前。入帘禽避弹，升灶蚁求膻。观物因多感，谋生各务全。蚕登新麦贱，田叟荷皇天。劲瘦元弘博，凄酸忽壮豪。为诗兼众体，此事属吾曹。俗学三书虎，雄心六钓鳌。兰枯菊犹短，不羡蜀葵高。弃置乾坤事，归休水竹居。不因徵急债，尽可读残书。齑糁畬田粟，姜羹石涧鱼。论文同小酌，未觉故人疏。细酌浮菖酒，閒吟树蕙文。卖符羞米贼，采药按桐君。壬日近梅溽，午风生草薰。湖航三纪梦，荷盖石榴裙。暑月忆寒月，老身兼病身。簟谁分长物，酒并缺贤人。山市冰难致，家园蒜自珍。黄芽冷香饮，回首叹扬尘。"
"独游塘头五首","宋末元初","方回","纳谒心全懒，紬书眼倍昏。偶思行药圃，独往叩柴门。湿岸凫梳羽，颓塍枣露根。元来好诗句，只在数家村。诗必城之外，胡为不出城。渐逢人少处，初听水流声。异卉栀香酽，纤梢笋粉明。是中亦堪隐，浪出误平生。蒲藕上塘种，养鱼于下塘。积泥春粪树，储水岁浇秧。未藉知章敕，堪浮逸少觞。扫松须憩此，系马古垂杨。密树窥青果，方塘数绿荷。久晴田水细，向晚野烟多。兀坐几忘起，成诗费屡哦。归鞍犹觉早，再欲叩烟萝。雊雉古原侧，归牛荒潦滨。炊烟已昏野，花气更留人。剩欲培幽筑，端容买近邻。向来惟有梦，今此岂非真。"
"五月十一日早问政山房三首","宋末元初","方回","道士携壶酒，相迎劝瓦卮。野葩芳杖屦，林霭润须眉。自说夜频醉，不知朝有饥。问曾辟谷否，擘树嚼松芝。四十里苍翠，中环万屈盘。望城藏谷底，觅路上云端。笋出一春醉，樵深三伏寒。山翁无将相，祇是敬黄冠。纵不烧丹汞，村人总是仙。今朝才酒债，明日有柴钱。指草能医病，争棋每让先。活龙肯相赠，竹杖掘深鞭。"
"梅雨连日五首","宋末元初","方回","蓑笠千村外，乾坤五月中。若无梅子雨，焉得稻花风。深贮陂塘满，交流畎浍通。还知周廪积，敢叹阮途穷。草树加蒙密，波涛计渺冥。似宜穿野屩，直与眺江亭。薪湿厨烟重，泥浑井汲腥。虚堂坐昏黑，时见一流萤。雨应犹不止，终夕汗如湍。胡蝶魂才返，蒲牢韵已残。身今栖歙谷，家尚寄严滩。江涨忽如许，乘流未觉难。骤骇寒成暑，难求簟换毡。通身都是痒，彻晓竟无眠。鼠侮猫犹幼，蚊邀蚤共儇。顺流日千里，便合上江船。岂不苦于雨，江昏水迫城。市民扃暗户，军妇哭空营。萤外无灯影，蛬边有柝声。百忧馀一喜，晓望稻畦平。"
"次韵汪翔甫读予诗稿见寄二首","宋末元初","方回","我诗蒯侯剑，玉具谢华装。老矣三荒径，悠哉一瓣香。漫垂船子钓，懒下赵州床。忽忆高轩过，仙巾戴华阳。十年兵甲梦，投老卸戎装。有药医诗病，无花恼梦香。书明萤度几，簟冷竹遮床。属与公携酒，蹉跎换岁阳。"
"次韵汪翔甫和西城吕全州见过四首","宋末元初","方回","想见花间路，篮舁草草装。叩门驯犬喜，入室蠹鱼香。蹑石苔粘屐，眠松露滴床。焉知人世事，积甲又宜阳。闻道过从地，衣冠异俗装。小孙迎劝酒，后院出行香。贾客珠量斗，侯家笏满床。未如耆旧辈，庞马隐襄阳。五鼎封君食，千金奉使装。傥来皆外物，不朽有真香。满酌圣贤酒，虚争上下床。细思诸葛事，只合卧南阳。骤见累侯印，遄闻趣相装。相期终古事，未用暂时香。清论玉霏麈，高眠雷撼床。前鱼又堪笑，红袖泣龙阳。"
"暑中閒咏六首","宋末元初","方回","解辔去秋杪，墙垣翳藋蒿。荷锄今夏半，篱落熟瓜桃。道左门常掩，兵馀井未淘。向来手亲种，唯喜一桐高。惊奔万马屯，岂料此身存。长日唯三饭，閒时或一樽。泉深添井索，果熟闭园门。老病更炎热，收心此避喧。能静何忧暑，惟悭足禦贫。每圆攲枕梦，不记剖符身。僧熟频求字，僮顽自浣巾。林间坐磐石，山畔驻行人。谓我无忧者，其谁会此心。乾坤今古事，岁月短长吟。井冷增瓜味，轩晴表树阴。樽中适有酒，聊与客同斟。叹息归来晚，园林亦自都。疏篁新茁笋，乳燕倍添雏。喜雨诗成轴，看山画作图。酱醯资豆麦，伏近笑无储。篱门矮复斜，乌桕发枯槎。曾守诸侯土，还同百姓家。葛囊悬苣子，梅卤渍栀花。臧获修时事，分衣缺布纱。"
"送李杍黟县","宋末元初","方回","黟县小桃川，年来异昔年。民间何所苦，兵后最堪怜。石墨湮深井，秋粳斸废田。喜闻新令尹，清白有家传。邑贫风俗俭，君去共弦歌。持己心宜肃，临民色要和。寒儒尤可念，巨室已无多。好与诸耆旧，商量细抚摩。"
"次韵僧自文见赠四首","宋末元初","方回","去思无德政，岂有吏民碑。家乏千头橘，官羞七尺蓍。樵蹊谈野史，茗榻和僧诗。是事山中好，归来始得知。浪说扬州鹤，居多荐福碑。听师无孔笛，弃我不灵蓍。冷阅人间事，閒题物外诗。修行真有力，肯被鬼神知。空庭风捲叶，坏庑雨淋碑。起废须成厦，占孚预击蓍。红楼追曩集，碧落待谁诗。非有钩牵□，□□亦未知。莫诧横磨剑，宁为没字碑。问花惊兔麦，赋药护羊蓍。今我都无事，非公不作诗。夜窗各坚坐，两地月明知。"
"次韵康总管庆之和碑字韵二首","宋末元初","方回","周颂岐阳鼓，秦铭泰岳碑。览观明古镜，推测妙神蓍。真复登三事，何如赋万诗。江湖频作郡，棠荫有人知。山游灵运屐，寺乞简栖碑。岁计多栽菜，流年懒问蓍。醉眠书当枕，禅戏偈成诗。鬓白非今日，何劳晓镜知。"
"送张录事诚二首","宋末元初","方回","歙州江见底，录事亦如之。休吏早封印，访僧閒著棋。旧鞍羸马出，矮屋破帘垂。行处与住处，官清人不知。虽然精吏道，不肯失民心。但饮邻墙井，犹偿月俸金。举家惟菜味，附邑更棠阴。久弄周昌印，临文勿太深。"
"同曹清父西郊纪事五首","宋末元初","方回","晴耕新种麦，破块满田间。诘曲随牛路，周遭傍马山。几人钟间气，往岁耸朝班。黄卷今犹在，青云未易攀。挂粟枯桑杪，篱门昼掩关。晴霜开旷野，寒日晒荒山。指点村烟外，经行冢树间。群豪故贪愎，窃发亦愚奸。木脱秋声尽，田空野鸟饥。时危群盗惨，身老故人稀。所至犹堪醉，无求自合归。寥寥天地内，古意一何微。风俗嗟颓落，文章委下陈。出郊聊快目，谋野岂关身。本为搜诗去，徒成泥酒频。胸中知此事，眼底似无人。朴略童蒙学，堆豗句读师。有能致卿相，或不赡妻儿。士故无他业，人谁此味知。公庭彼为吏，日日醉歌姬。"
"喜刘元煇至二首","宋末元初","方回","荒园槁叶飘，荠菜已堪挑。颇讶煎茶缓，元知汲水遥。日暄花迸蕾，霜过土生硝。小待谋新酝，诗朋一一招。诗翁今雨来，同步上荒台。草死元藏药，花穷始到梅。南方酣战急，北陆苦寒催。穷老情怀恶，因君得暂开。"
"喜刘元煇再至用前韵二首","宋末元初","方回","吟袖与风飘，囊无锦可挑。频来閒话好，勿惜步行遥。煮淡蔬胜肉，燃枯草带硝。我心知此客，未易以旌招。诗忙去复来，侧睨笑舆台。未厌庖三韭，终难和八梅。亲朋惊逝谢，租债迫徵催。不酌开怀酒，愁眉讵许开。"
"再用前韵呈元煇二首","宋末元初","方回","谈拂风前竖，吟藤月下挑。是非姑且置，来往不为遥。蚁瓮营新漉，貂裘补旧硝。聊同小隐隐，未用大招招。天寒鸲鹆来，望雪上山台。发少不重漆，眼昏犹识梅。榨槽呼旋制，窑盎买连催。新许民间酿，樽应日日开。"
"立春日马上遇黄国宝应犀","宋末元初","方回","连宵好梦频，二喜集佳辰。晓霁逢春日，山深遇故人。立谈询近事，小酌叩荒邻。暮宿东松寺，吟眸处处新。十载乱离频，何知有此辰。翩跹果下马，突兀眼中人。野店春盘共，僧房夜榻邻。吾宗老仙伯，题墨尚如新。"
"次前韵谢袁提学及其弟府判二首","宋末元初","方回","公家贤伯仲，似是晋机云。黄卷丁年共，青灯午夜分。望风初魄动，饮德更心醺。自合登台省，官犹类广文。春亭前日聚，一径入深云。水绿痕初涨，花红蕾欲分。频敲无好句，屡釂有馀醺。不减山阴胜，公宜作叙文。"
"复次前韵四首呈二袁君并王君申禄","宋末元初","方回","良辰古难得，歌吹遏行云。豪意牛心割，清言獭胆分。予惭四皓老，公胜七贤醺。苦雨忽三日，垢衣生藓文。卧雪名家彦，诸孙耳又云。永怀玉笋立，肯放紫荆分。埙奏仍篪奏，贤醺复圣醺。高才能下问，所谓孔文文。今代王摩诘，诗机织锦云。高棋饶算数，善射较毫分。泥屦难相过，残樽愧独醺。何时重握手，星聚应天文。老予尚行役，旅棹泛江云。足迹更南北，时光几至分。百年丁字误，万事卯杯醺。先汉功臣辈，惟宜戆少文。"
"袁兴国挽词二首","宋末元初","方回","忆昔予初筮，南楼丈席陪。观星忧世事，玩日叹时才。稍讶无周梦，悬知有郢哀。魂今招不得，天尚鉴灵台。气化神如在，名高志未伸。文章坡老笔，丰度华阳巾。恺悌州符屡，旬宣阃画频。鼎台袖吾手，覆餗彼何人。"
"次韵谢喻岩叟读予近作二首","宋末元初","方回","观君于势利，如帚扫丝窠。阅世云翻雨，持心济贯河。端居冠必整，閒赋砚频磨。我岂无新作，何堪对雅歌。鬓须全是雪，政坐癖于诗。老不谋丹穴，贫犹泥墨池。今年逢旅卦，何日赋归辞。得句求君诀，时容诣讲帷。"
"次韵谢夏自然见寄四首","宋末元初","方回","与子俱逢掖，寒瓢共碧流。歙今全似鲁，睦亦盛于邹。竹屋南溪外，风帆古渡头。相寻欠相遇，遄复堕音邮。门人浮小艇，不比旧专城。自愧频来往，何烦数送迎。病身缘畏饮，去路似贪程。别后君诗进，他时定有名。通经闻大道，馀事始为诗。初或无人识，终须有己知。真能深造否，孰谓晚成迟。小袖朱弦手，何忧乏子期。士气兼文脉，湮微复几年。浅肤专徇俗，高亢类谈禅。春动霆声起，云开月体全。古人方册在，达者以心传。"
"次韵谢魏公辅二首","宋末元初","方回","之子如天马，终归十二闲。相期作名士，不厌坐穷山。师席抠趋际，亲庭定省间。鹤仙门户冷，今喜一珠还。男儿初嗜学，如日晓行天。意气无馀子，诗书有夙缘。果能知此道，深欲候吾船。梦寐心常在，孤灯可不传。"
"残春感事十首 其四","宋末元初","方回","登高高处望，万嶂一溪横。不满千家市，今休十载兵。训狐号永夜，猛虎迫荒城。此亦关人事，忧端未易平。春雨溪桥断，才晴又浅流。端能操古节，何至堕穷愁。冯衍尝为郡，田丰不愿侯。吾儿犹未解，馀子复奚尤。"
"残春感事十首","宋末元初","方回","寒暑元如故，乾坤岂不宽。时情工刻薄，生理转艰难。遑恤诸儿笑，终凭后代看。渊明咏贫士，感慨异悲酸。守郡艰危日，还家老病时。僮奴惊逝谢，宾客听分离。耨草泥沾手，煎茶火燎髭。固穷终不怨，百鍊出新诗。青简兴亡骤，苍规代谢频。悬知千古恨，政似一年春。甫换钟馗旧，俄闻杜宇新。梨花自寒食，谁酹石麒麟。学易何须博，乾坤第一爻。两仪能细察，万象已并包。枯秸供羸马，纤鳞喂乳猫。吾衰有三韭，端胜易牙庖。果熟携竿扑，禽鸣挟弹窥。自怜多病叟，无奈近邻儿。排闼宁容锁，踰垣更问篱。牡丹才半拆，摘去最红枝。底用春风急，诗肩暖亦寒。儿曹如笋长，吾事只梅酸。后死犹容健，馀生愈觉难。一瓢自穷巷，何止此堪叹。格磔禽穿户，延缘蚁上衣。雨来山气润，花过树阴肥。去去春如梦，行行暮独归。偶无宾友至，自取一杯挥。身起真寒士，名成老腐儒。暂时金马署，终世石鱼湖。旧种花犹有，新畬粟已无。傍人忧饿死，吾自典衣酤。"
"刘元煇来三首","宋末元初","方回","君宅蒲荷岸，吾庐槿菊篱。相望能几步，不见动踰时。老更甘清苦，閒应笑拙痴。门迎到花底，衔袖有新诗。浪出惭何益，深居悔已迟。积忧□□□，□□定非痴。暗事人能料，幽怀世不知。叩门有斯客，急以酒浇之。闻筑船亭就，能来共看花。鲞枯庖海物，豆乳买邻家。稍可从容饮，犹当委曲赊。归途有底急，不肯后昏鸦。"
"感叹三首","宋末元初","方回","浪说千军战，空登二纪名。乾坤恩甚大，毫发事无成。长日柴门掩，閒人俗眼轻。窃花无力护，笑道近专城。长歌归去来，无乃已迟哉。遇事佯如聩，从人唤作呆。胡僧需酒肉，戍卒借亭台。岂不二千石，闲居自可咍。孰识维摩病，犹疑子夏肥。少曾逢顺境，动辄履危机。奕局雨斜湿，吟笺风急飞。夜寒逢恶客，酒尽未云归。"
"首夏二首","宋末元初","方回","晒茧未缲丝，晴天麦最宜。树阴常独立，禽语不吾疑。苦笋烹胜肉，新茶嗅醒脾。薰风吹此句，突过一春诗。寒燠分时序，生成续化工。窃迟登麦日，肯怨落花风。春气何曾绝，天机岂易穷。谁云老圃淡，早著石榴红。"
"晨起二首","宋末元初","方回","近市招医士，空庖督爨奴。膻荤犹可绝，药饵岂容无。既欲营猫饭，仍当续马刍。晨兴百需缺，独喜见吾雏。蚊蚤宵为梗，葵榴晓可观。偶无酲待解，自觉寝难安。深癖穿蒙密，幽阴度屈盘。忽惊一点露，滴人发间寒。"
"赠孙元京近以诗见示二首","宋末元初","方回","道岂与身穷，相逢两秃翁。高怀真悃悃，薄艺愧空空。同谷吟山雪，愚溪感候虫。斯人何可作，尚获见馀风。举世无高见，斯文有正音。稍工仍要拙，宁古不为今。末俗难容喙，空言苦用心。未妨全瘦劲，却恐太幽深。"
"送陆君重五首","宋末元初","方回","胥谓真英妙，元来极老成。诗书裁簿领，忠厚胜聪明。熟料乾坤事，难穷九万程。吾衰今已矣，公等付苍生。谓世无廉吏，吾犹见此人。政声口碑在，阴德□□新。薄俗难开眼，亨途易致身。一清当百浊，端肯混光尘。岂不亦分符，圭田廨宅无。一楼栖僦寓，百费仰家租。琴韵消长日，诗盟许老夫。用心自尘外，未觉与同途。四宝堂空后，归舟有底珍。唯将好山色，可语故乡人。他日公能忆，吾邦俗尚淳。信难臧否遽，早觉是非真。起伏难前定，行藏喜自由。足堪娱寿母，幸不乏先畴。酒具饶鱼蟹，郊居少应酬。两无惭事育，何用到壶头。"
"送陈正之三首","宋末元初","方回","老笔文无害，升堂指顾间。才高心每恕，事遽色常閒。棋局消长昼，诗囊括好山。去时似来日，添得令名还。婉画循中道，廉名集美誉。直知能解事，元为饱看书。用法何庸尽，颁条本自疏。酂侯端许继，不问吐茵车。昔在东原北，高唐一再行。金书儒庙壮，画壁驿亭清。仕宦中年达，亲知远道迎。江南何处好，细话紫阳城。"
"始晴至城东别墅二首","宋末元初","方回","踰月黄梅雨，河流屡溢涯。蚁宫危智伯，萤烛困栾巴。忽喜迎初日，犹嫌见早霞。淡晴城外路，缓马过荷花。不堪一月雨，才得一朝晴。涨水声犹悍，初蝉语未成。目专便旷野，身偶出荒城。无客仍无酒，林塘觉更清。"
"红云亭即事五首","宋末元初","方回","一行城外路，事事胜城中。是处稻争绿，谁家莲忽红。深篱幽户闭，小水暗渠通。独坐谋诗句，何人识此翁。游观不在大，但取意疏恢。积雨欣初霁，閒人偶独来。目随新句转，萍殿去凫开。无酒胜于酒，移时再茗杯。三十馀年事，千纷复万纭。战尘飞白羽，花事梦红云。园契更为主，州符阅几君。池声送今古，犹似旧时闻。江湖垂老死，天地忽风尘。岂不多华屋，何曾属主人。此亭聊著眼，数口仅容身。鸡犬桑麻里，侯王愧小民。池塘通涧水，篱落护柴门。昔在承平日，谁知化育恩。艰危多死徙，侥倖或生存。予亦间关久，频来憩此村。"
"送曹鼎臣君铸二首","宋末元初","方回","上下房曹氏，尝从谱系知。科名凡几榜，家世例能诗。文献风流在，才猷仕宦宜。速须旁郡禄，归慰老亲思。气骨今年改，除纶定不难。勿言官职小，足庇户门寒。楚雨禾犹绿，燕霜树已丹。故人如见问，家尚寄严滩。"
"喜赵宾旸至次韵舟行二首 其二","宋末元初","方回","忆泛桐江水，真成照胆清。熟知渔父乐，恨乏钓船轻。身老不重少，潮平还复生。谁能似沙鸟，兴废了无情。别后生涯两更微，裹粮东路是耶非。我才疋马荒山出，公亦轻帆下水飞。市酤未成投辖饮，閒枰聊解烂柯围。会须一骋吴山目，同上严家九陇矶。"
"次韵宾旸令郎见示二首 其二","宋末元初","方回","老我泥涂久，郎君玉雪清。百年双鬓谢，一醉万缘轻。孰肯延枚叟，端难少贾生。脩程未可料，聊此慰诗情。盛名从昔起寒微，逆旅萧条未必非。政可夜楼观月落，不应晓枕叹霜飞。妙年振鬣思千里，他日干霄会百围。通介随时有中道，稍容衰老擅渔矶。"
"题徐子愚道悦堂二首","宋末元初","方回","往年辞膝下，侯頖领儒冠。远忆门闾望，遄归涧谷盘。即今惟教子，不肯更求官。何限公台贵，亲颜未必欢。高门可旌表，潇洒郡城西。沼有王祥鲤，埘无郭泰鸡。寒衣催妇织，奇字课儿题。堂上慈颜近，家人语亦低。"
"重至秀山售屋将归十首","宋末元初","方回","无复黄金带，空馀白雪须。满城惊再至，一马与同癯。意广轻馀子，时难老腐儒。故园犹可灌，终不叹穷途。秀山山下榻，攲枕肯重来。醉任门无掩，贫知盗□□。□□终夜听，老树几年培。归橐残书少，舟轻亦快哉。高下花千树，东西屋百间。一毫非易得，双手竟空还。勇锐伤轻脱，愚冥昧险艰。全城保生齿，终觉愧衰颜。全家先去尽，父老莫依依。故是犹相爱，其如自合归。乱山回醉眼，急雨迫寒衣。不用空惆怅，初来计已非。赁舟归亦易，犹欠赁舟钱。残阙书难售，空宽宅尽捐。俊□吾所惯，幼稚自堪怜。生世都能几，严州十二年。本谓驰亨轫，焉知蹈骇机。七年当郡寄，一物不家归。池□鱼犹聚，庭看竹未稀。后人低价得，应免苦相讥。百战黄尘里，偷閒我亦能。隔墙呼酒友，过渡访诗僧。谩说铜分虎，宁防玉点蝇。千金牍背事，空复愤填膺。虽曾为太守，过似布衣贫。未足肩前辈，犹应胜近人。苦吟常不寐，得句忽如神。玉食轘东市，何如保幅巾。离乱斯人致，艰危我辈当。浑沦俄破碎，桀黠尽飞扬。吐舌何能已，扪心肯自量。忍穷非左计，天象看弧狼。田园亡失后，儿女长成时。救急终无策，纾忧漫有诗。数年为去计，今日是归期。把酒东篱处，黄花剩几枝。"
"再赋惜小骢二首","宋末元初","方回","骏驶元奇崛，驯良蔑等伦。穷途曾尽力，徒步始伤神。未易营阿堵，何由肖乞银。佛书端可信，当复转人身。骏骨直千金，难求起死针。虽云为马□，却似有人心。毡帐长城远，旗亭委巷深。老身全赖此，完璧到如今。"
"读宣枢南山朱公遗集二首","宋末元初","方回","疽根蟠阃内，命也可由人。蜀雪犹坚壁，江风已震邻。功名拘气数，文字见精神。仰药临危日，何曾爱此身。廿年前一见，池口卸帆亭。老子髯初雪，门生鬓未星。汉衰诸葛死，楚恨屈原醒。恻怆观遗集，犹欣有宁馨。"
"夜下富阳不寐二首","宋末元初","方回","夜寒吟至晓，独立思冥冥。浪聒风兼水，光摇火似星。微劳何足叹，大患累曾经。更念行船者，筋骸不暂停。橹声戛鹅鹳，风紧已为霜。少假愁人寐，焉知旅夜长。天寒星烨煜，江阔树微茫。底用胥涛急，吴亡越不亡。"
"送程侍御二首","宋末元初","方回","乘传来江表，观风遍斗南。年丰仍物贵，民瘠为官贪。浩浩良难测，元元恐弗堪。二星奏天陛，勿谓此常谈。大门贤叔父，共载曲江春。谈笑今如梦，东南有此人。竹林犹小阮，莲社已遗民。老死看公等，烟霄要路津。"
"丙戌除夕次韵仁近二首","宋末元初","方回","岁穷犹此客，不早见几微。岂易赊邻酝，何惭典故衣。馀寒当有几，小忍未为非。野烧回青润，春山饱蕨薇。盆梅开欲尽，翠干已苔深。物极容春蛰，人穷自陆沈。钟知浮世事，灯识老儒心。冶陌饶芳草，衰迟肯重寻。"
"除夕再用韵答仁近二首","宋末元初","方回","多公二十岁，筋力早衰微。弃物犹残历，童心更美衣。春光终古在，人事逐时非。但愿干戈息，无庸咏戍薇。多公二十岁，此夕感尤深。颇觉北风转，不堪西日沈。醉喧邻巷语，愁动故乡心。七帙从今始，菟裘可缓寻。"
"丁亥元日二首","宋末元初","方回","元日如常日，閒人更老人。后杯真寿酒，便服胜朝绅。何物称三品，今朝过六旬。候门怜稚子，莫放杏梢春。孰不闻钟起，吾犹拥褐眠。家人分两地，客邸跨三年。果蓏思携幼，粢盛忆祀先。故山归去好，当及挂灯前。"
"哭周子一二首","宋末元初","方回","欲极云霄阔，焉辞道路长。早知当饭含，宁肯尚赍装。瘦马嘶荒厩，残书阁故房。绝怜闻讣日，妻子哭空堂。渡淮才几日，道死近徐州。药有何人进，棺于底所求。本期纡紫绶，岂料殡黄楼。穷者穷如此，纷纷燕颔侯。"
"全州吕农簿挽诗三首","宋末元初","方回","谁实柄咸淳，无君欲不臣。举朝皆谄子，此老独全人。去国獒频嗾，居村虎自驯。伤心诸狎客，容易竟亡陈。公田怨已盈，关币出尤轻。稍欲输忠款，初非卖直声。二千垂郡禄，五百存台评。旧日朝天路，端门野草生。先公与进时，早诵小坡诗。晚节遭多难，耆年对耄期。家贫从俗笑，国破任身危。后死元非福，前途未可知。"
"读素问十六首","宋末元初","方回","昼夜雨不止，旬馀复旬馀。垢衣裹弊絮，念已朱夏初。逆旅何可处，出门但泥涂。属时乏美酒，积闷无由除。翻阅故箧中，偶得黄帝书。维昔世未季，曰土牧田驹。五运今未测，飘骤将焉如。大谷十二俞，孰砭斯民瘉。真人古不死，变形能登天。圣人乃其亚，在宥亦长年。尧舜寿踰百，犹若腒腊然。后世妄庸子，多欲求神仙。上古僦贷季，色脉通神明。人处禽兽间，于物澹无情。针石有不用，祝由足移精。世降尚毒药，一误百祸生。煌煌金兰室，历历玉版文。伏羲之所为，传逮轩辕君。妙测天人际，岂徒针药云。予实有左癖，此岂非三坟。素问虽医书，读之患不精。大可用人国，小亦可用兵。行所胜不胜，逆从决死生。勿待阴阳间，关格不相营。反治非反治，缪刺岂缪刺。不同将无同，不异所以异。寒热故殊途，左右肯易位。圣贤善用权，初不失经意。窭人冒杀气，感寒多两伤。贵者不其然，所患由高粱。美石能发瘨，芳草能发狂。喜怒不中节，邂逅身亦亡。病人有谷气，面黄无不瘳。黄不欲太明，如缟裹栝楼。相工摭绪馀，喜色占眉头。得非许负术，亦从岐伯求。尝富后乃贫，其病名失精。尝贵后忽贱，病又名脱营。区区得丧间，性命系死生。不有穷愁者，著书如虞卿。故贵或脱势，封君有败伤。良医所不治，其人神已亡。秦汉以至今，此事纷披猖。失侯可种瓜，奈何失国王。凡火以水沃，无不立销灭。龙火行雨中，沃水乃愈烈。甚者则从之，不以寒治热。后主先所因，神圣有秘诀。三阴与三阳，应天之六气。五行加相火，于地分六位。羲画箕子畴，恐亦出此意。汉儒灾异学，可择但勿泥。用针取工巧，用药称圣神。伯高不尽言，极艺未易臻。针法今鲜传，甚于药杀人。与落庸医手，寡欲全其身。鬼臾区所陈，太始天元册。后世言阴阳，胥于此焉出。九星首天蓬，遁甲云古术。要是秦汉间，良医所祖述。三品别贵贱，四制定奇偶。主病则用之，上药或弗取。得士寒畯可，量才世胄否。豕苓鸡壅言，吾亦闻庄叟。"
"谢张师道广文见过二首","宋末元初","方回","曩读登科记，高标我已惊。名如程子字，字是后山名。可但于诗妙，终当以道鸣。将无嫌落殖，亦许定交盟。爽气横空阔，清谈绝辈流。嘶骢能枉顾，漫刺肯轻投。敢谓官无冷，其如学更优。荣途未须捷，恐隔旧交游。"
"唐閤门挽诗三首","宋末元初","方回","除布何飘骤，偾亡足败伤。宁歌紫芝曲，自老白云乡。兵息潢池弄，书全屋壁藏。铭碑端不愧，今代蔡中郎。儿子与门生，东篱忆送迎。吾虽愧光禄，独幸识渊明。爱酒终成疾，工诗早得名。晁家鸡肋集，已足继新城。异日烟霄梦，终身水竹居。早交天下士，尽读世间书。汉祚金刀末，江流玉树馀。兴亡较功罪，元不涉樵渔。"
"喜刘伯宣尚书至五首","宋末元初","方回","闻说尚书至，欢声沸道傍。饥民应复饱，暑气顿成凉。此老今能几，吾徒尚有望。略容对谈麈，小缓理归航。湖滨文字饮，一别五年馀。未死须重见，将诗屡当书。事元无可说，意自不能疏。近日知来信，顽躯百病除。所至无嚬蹙，当今亦鲜哉。名誉非易致，悦服有从来。汉令更泉币，吴侬告水灾。忽闻自天下，何策可春回。湖海襟期落，山林骨相寒。自惭知道晚，未觉忍穷难。缺米临炊籴，逢花就担看。尚能中酒圣，肯讳作诗酸。于世已无求，公来特少留。相期一会面，动隔几年秋。鼎贵曾何乐，常饥亦不忧。端能专凤沼，未必胜渔舟。"
"雨夜怀仁近二首","宋末元初","方回","平生湖海气，岁晚可谁邻。朋友非难得，情怀未必真。孤灯昏夜目，破衲冷秋身。明日天晴否，过从仅此人。料我今谁识，交君日渐深。相看如骨肉，有志各山林。佐酒无珍具，成诗每痛箴。昼逢常夜别，雨阻定晴寻。"
"简郑高士二首","宋末元初","方回","忆昔西湖北，闲寻隐士庐。水滨维舴艋，屋角认棕榈。红出仙人酒，黄披老氏书。写真元有约，隔岁定何如。再见湖东岸，迁居傍废城。鹭群窥钓石，荷气馥棋枰。歉岁难羁旅，泥途厌步行。幽怀徯清话，岂不向君倾。"
"追次仇仁近韵谩成三首","宋末元初","方回","儒冠谁使著，何至动言贫。此事须吾党，相期到古人。衰颜犹可镜，短发仅堪巾。举世无知者，孤灯夜独亲。卧思身世事，无夜不更深。脱难泅登岸，逃名影就阴。樽中醉鲁酒，弦外自陶琴。诗就谁能赏，徒劳太古吟。风云乘变化，微贱忽公孤。内足穷过达，多求智返愚。谈锋椎衍奭，笔阵扫孙吴。时彦当如此，吾归钓雪鲈。"
"送杜景齐归平阳二首","宋末元初","方回","每忆东瓯郡，柑花入梦香。市人无素服，田妇亦红妆。鲎蟹丰渔户，犀珠聚䌖商。年登犹足乐，何必殢钱塘。君住平阳县，无家不读书。计偕今已废，师授未应疏。兵革崩腾后，衣冠丧荡馀。别怀似难写，吾道竟何如。"
"张滁州挽词二首","宋末元初","方回","世变古来有，人才时岂无。已移甄井玺，犹握酿泉符。寿及周三老，名成汉八厨。彼哉武断者，盗起欲全躯。上庠同补处，祖父昔通家。书在灯俱续，舟移剑共差。故都箕子麦，晚忆邵平瓜。五福公无恨，吾生自可嗟。"
"丞相大观文马公先生挽词三首","宋末元初","方回","四载咸淳相，艰哉去国情。极知几事密，或遂好谋成。董卓徵荀爽，陈桓免晏婴。为公翻左汉，尚觉寸丹明。病笃辞台席，明年遂失襄。少容公展布，岂遽国危亡。此老为微子，吾君类偃王。欺孤木绵鬼，寸斩亦何伤。天地干戈阻，门生合会丧。谓传和相钵，有腼陆公庄。衰钝辜陶冶，危疑去庙廊。空怀精卫意，无奈海茫茫。"
"不寐十首","宋末元初","方回","清寒雪夜天，攲枕暗灯前。总为多思虑，常令少睡眠。著书传后世，讲学绍先贤。老死将无日，空閒十二年。孤灯深夜半，何乃抚床为。道左时难料，心方世岂知。孰刊前代史，肯作近人诗。黠鬼应相笑，乾坤一老痴。暮年无寐意，灯与影应知。谁复名三叛，空劳赋五噫。今人难与语，来世尚堪期。准易扬雄业，真成覆瓿为。无寐复无寐，自知仍自知。少狂今始悔，宿疾尚堪医。雪水消残酒，灯花送好诗。元龙湖海气，老矣复何施。世间无限事，总不属閒人。必欲伸公论，宁如爱老身。武成难尽信，泰誓尚非真。卫府公闾语，何哉彼鬼神。夜眠才合眼，即见此诸公。骸骨已应朽，精神犹自通。老怀常忽忽，暮景极匆匆。知己恩难报，皇天识寸衷。雪声兼雨声，静听到残更。为底常无寐，宁当有不平。食多嫌气浊，衾薄觉神清。万古书灯眼，心常与共明。涉世形容悴，违时嗜好偏。偶犹身未死，岂为己无眠。道丧文趋刻，谈高学类禅。申生真毙犬，望帝竟啼鹃。竺国轮回说，诬民断勿疑。还知已死后，即是未生时。六道何凭考，三身故强推。反终更原始，不寐试深思。细字昏难读，孤灯冷独挑。黄齑馀口味，白豆验心苗。玉枕方春梦，金门正早朝。先生唯默坐，窗外雨萧萧。"
"五月九日甲子至月望庚午大雨水不已十首","宋末元初","方回","夜半观天象，无星定肯晴。河流兼市没，船势与楼平。未杀漂摇意，仍添飒洒声。人膏饫鱼鳖，真宰忍忘情。波浪冒原田，群鱼不自全。返常真足怪，行险绝堪怜。骤作乘时快，遄成失势颠。儿童拾鳗鳝，争著柳枝穿。陆走无非水，楼居并是泥。褰裳难跋涉，执盖困扶携。国虑白圭壑，城危智伯堤。旸乌果安在，转觉漏天低。江南梅子雨，骚客古今愁。岂意连年夏，频妨庶事秋。为鱼民自痛，食肉尔何忧。衰老那禁得，看天独倚楼。能免尧捐瘠，端由稷播艰。民生频不竞，世故政相关。穴蚁移楼杪，田蛙产灶间。丰凶卜檐溜，半月响潺湲。眼待稻花看，青苗浸急湍。万家应恸哭，五月更恒寒。政尔千仓足，犹云一饭难。凶灾忽如此，容易便平安。蒸渍衣巾醭，拘挛臂膝顽。老身何足恤，时事自多艰。井满瓢堪汲，船高树可攀。苍生百万亿，性命雨旸间。平地惊胥怒，滔天类鲧湮。稍低三板水，不活百城人。已拚过从绝，徒工徙倚频。鹄形无白粲，蜂起有黄巾。今日云霄客，何人禹稷思。树高堪避溺，稻尽底充饥。苦口非吾事，衰躯异昔时。东溟容有限，细读后山诗。西湖湖外水，汹涌入城流。比户升高阁，通衢塞大舟。学泅儿辈喜，绝爨老夫忧。会见蹄涔涸，鱼虾悔浪游。"
"十六日水退雨不已次受益韵二首","宋末元初","方回","暑雨民咨怨，由来直匪今。湿能蒸病骨，滴欲碎归心。积水连村郭，前途昧浅深。雄风楚台上，谁且独披襟。七年逢四潦，苟活到于今。每值月离毕，难逢木守心。江兼湖共满，忧与恨俱深。万顷青秧没，田家泪湿襟。"
"次韵受益苦雨二首","宋末元初","方回","乃者黄梅近，朝朝以雨书。将无作人鲊，孰不困河鱼。近郡淹城郭，连村浸室庐。何当与奇术，辟谷驾飞车。甘泽关民命，随时不在多。滴穿檐下石，烂倒水中荷。天有凶荒岁，人无政事科。诚心能抚字，乖气转为和。"
"次韵受益喜晴二首","宋末元初","方回","谁扶一轮日，与扫万重云。水已落数尺，田犹收几分。大钧回叶气，疏网削深文。尔饭堪糊口，忍为梁上君。高楼晓气清，钟鼓报新晴。乍睹阳乌色，频闻喜鹊声。纵难期上熟，差足慰深耕。忍见民穷极，唯宜岁事成。"
"十九日甲戌晴己卯晚又雨二首","宋末元初","方回","稍复桥痕旧，俄惊础汗非。岂宜真汹涌，止可略霏溦。河伯毋流毒，云师幸霁威。劣能驱暑气，即愿吐晴晖。吴郡传犹庶，严滩报可惊。田中车水出，城上驾船行。旅屋仍筛漏，穷檐用盎盛。幸而有雷电，此雨不难晴。"
"治圃杂书二十首","宋末元初","方回","天地一閒人，园林数亩春。认苗谙药性，养果护花身。社友同疏饭，邻儿笑野巾。空庭维老马，不出动经旬。汲水洗青石，寘之盛酒樽。身閒宜独坐，手冷喜时扪。晓露黏花片，春苔蚀浪痕。从吾已安稳，不复动云根。闭户全无事，窥园颇自由。不堪钳纸尾，乍可把锄头。避树斜开径，邀泉曲放沟。吾心元自直，儿辈勿相尤。林间一磐石，壶酒玩春晖。混沌本无窍，桔槔焉用机。乱花红雪舞，远岫翠屏围。车马纷纷者，能知此似稀。灯花昨夜饶，喜事集今朝。新立蒲萄架，初尝枸杞苗。天清诗眼豁，春暖酒痰消。更复得奇石，数峰昂碧霄。胸中书万卷，老去与谁论。不善谋人国，犹堪灌我园。草长门昼掩，鹊下土新翻。物理閒推测，天机未易言。花有如罂粟，能同橘不迁。茄藤宜硬地，豆荚恶肥田。元协齐民术，夷吾土物篇。园丁初未读，口诀自相传。十载前初种，酴醾间木香。对花犹绿发，携酒有黄堂。忽起风云阵，几成鹿豕场。少陵忆严尹，非复旧春光。万山山顶郡，城郭欠陂池。滩落动千丈，井深非一施。养鱼埋巨瓮，浇菜缉脩縻。蹇浅仍辛苦，逍遥意自知。新年雨雪频，五戊又踰旬。寒更过于腊，晴犹不似春。燕瘖甘再蛰，花瘦黯无神。卖树翁来说，村多疫死人。今日春才暖，侵晨董莳耘。禽声眠欲觉，花气梦先闻。树络蜘蛛缕，泥锼?䏰纹。乾坤无昼夜，生意自芸芸。岑寂观群动，舂容领众香。三椽容卧起，一锸共行藏。俗眼荣朝槿，顽躯敌闰杨。皮枯面黧黑，心镜皎如霜。真山焉用假，山假意还真。巨石起奇士，幽兰延故人。云生如望岳，地僻不争春。图画传京洛，应多欲问津。山甑饙籼米，春瓶炙草茶。无能赓喜起，自爱押车斜。老不贪仙药，贫犹种好花。人间十万户，难得一诗家。猿鹤閒朋友，知予近况无。春游靴露指，夜读烛燃须。醉苦邻僧强，饥从小仆逋。山农来卖笋，与米当青蚨。破袖通闲手，危栏寄远心。品花严位置，枚笋遴监临。鼎鼐生无望，戈鋋老不任。唯应宰斯谷，岁岁长清阴。径捷人踪杂，墙颓地界斜。织篱呼野老，烹茗谕邻家。旧穴通羊豕，新畦隔芋瓜。尚当分汝果，幸勿窃予花。远石疑堪取，层崖试共登。偶游梵王舍，略话祖师灯。怪象撑狞盼，残碑拓坏棱。世间何不有，巢贼亦斋僧。芍药抽红锐，荼蘼缒绿长。几家蚕落纸，比屋燕分梁。谷雨深春近，茶烟永日香。诗成懒磨墨，拄杖画苔墙。圃事亦儿嬉，因成二十诗。似蒙神物助，堪作画图披。南面开书阁，东偏浚墨池。土功恐难极，莫可且随宜。"
"初夏六首","宋末元初","方回","衰懒新诗少，芳菲急景过。来牟初饼饵，科斗已笙歌。独幸閒扃户，谁方远荷戈。隔墙落金弹，但避勿谁何。梅熟枇杷肥，山寒更衲衣。爨童锄菜去，饥雀入厨飞。湖海归来晚，亲朋乱后稀。可容无定力，事事与心违。近午初微暑，侵晨尚薄寒。暗窗蚕绩响，危栋燕泥乾。问价纤絺贵，寻盟旧扇完。野人言麦熟，出郭好同看。茂密踰千树，深幽仅一家。新蝉初蜕壳，稚菊始分桠。润气青阴石，晴光白湿沙。晚凉督园叟，添竹引篱瓜。窗皎日穿纸，巾凉风透纱。捕虫怜斗雀，蚀果去馋蜗。肠滑嫌灰酒，脾虚已未茶。暑天仍老境，强饭庶无他。霹雳疑天裂，霶?剧海翻。势来能许怒，事过了无痕。朱已泥樱核，青还茁韭根。晚晴听人说，溪涨近城门。"
"听客话二首","宋末元初","方回","一叟西郊至，农谈半日閒。但容身少健，未觉世多艰。役倚淘金免，逋期穫麦还。苦辛仍节俭，聊得老田閒。客言乱时事，可骇不堪闻。田主戕凶佃，民妻掠乱军。草高城里屋，树赭垄头坟。降盗多珍贿，人传大将分。"
"赠吕肖卿三首","宋末元初","方回","虽未登三十，知君已几年。先师斧脩月，名父柱擎天。失怙初周晬，耽吟早极玄。孤身能自立，万卷绝芸编。千万人丛里，应难一一寻。政须真具眼，始可与关心。匠手斤忘垩，禅机芥遇针。绝弦吾欲理，忽复有知音。知己身俱老，逢君泪欲倾。不时思令舅，无可报难兄。湓浦稀鱼素，阳山杳雁程。平安只消息，聊此慰羁情。"
"次韵吕肖卿讲学三首","宋末元初","方回","平生但力田，岂计不逢年。吾道桴浮海，斯文笔补天。早能丹点铁，曾用白嘲玄。万虑今亡矣，焚香易一编。玄珠在掌握，一失永难寻。岂不求成道，谁其办苦心。待时花结果，著力杵磨针。何幸忘年去，能鸣治世音。忽复机锋对，真堪底里倾。果能成伏老，时许唤殷兄。可惜兹逢晚，相期不计程。受恩凡两世，焉敢恝无情。"
"赠方太初三首","宋末元初","方回","秋崖宗老在，馀子眇乡原。奎壁悬文宿，嵩衡镇厚坤。求田饶许汜，叱驭笑王尊。贤与愚俱尽，天难问九门。秋崖仙去久，犹有竹溪君。合草金銮诏，频惊铁马群。川遥鱼素断，风急雁行分。贺忽翻为吊，伤心寄些文。秋崖元不死，梦寐想仪刑。纵使长松倒，终殊众草零。群儿夺朱紫，之子出蓝青。可惜科场废，难徼笔砚灵。"
"哭川无竭禅师二首","宋末元初","方回","师令题画像，圆寂十朝前。拙句应曾见，微痾竟不痊。笑谈犹可想，偈颂总堪传。千柱攒金碧，辛勤二十年。几登潇洒阁，共坐听松风。异骨癯僧健，多魔老守穷。是身终有死，何物不成空。岂料龙钟老，题诗先哭公。"
"老而健贫而诗自志其喜八首","宋末元初","方回","弱冠至休致，日须成一诗。贫犹常饮客，老幸不招医。节欲无真病，轻财似太痴。此吟得佳句，新买早梅枝。一时诗有思，何待苦吟成。老易惟难健，贫多但少清。藏书终不卖，耽酒别无营。十六年林下，休官万事轻。拙宦知今是，颓颜及古稀。寡言为暖药，微醉当寒衣。空腹蝉当饱，长身鹤肯肥。天容清更健，不省桔槔机。万山读书地，近偶脱烟氛。幸保分膰庙，常营葬骨坟。婿佳殊逸少，儿懒过宗文。忽忆门前月，僧敲醉亦闻。老翁处处有，不健复何为。贫户家家是，能诗始足奇。东坡捐玉带，白傅放杨枝。新有僧相识，时来说易诗。清而贫最乐，健以老何伤。短发蓬加雪，贞心菊耐霜。冻吟乏薪炭，醉卧混衾裳。冰檗怜儿女，年皆四十强。才具虽无用，襟期亦未非。良难营脱粟，谁肯质深衣。为士当知耻，观人不相肥。还家缺车马，犹解步如飞。蹉跎早七旬，老健保清贫。识破元来易，言传恐未真。但能积阴德，焉用出阳神。释怨恩须报，天终相吉人。"
"七十翁五言十首","宋末元初","方回","岂谓真成老，元来总堕虚。它乡身似雁，永夜眼如鱼。未觉知几早，惟嫌料事疏。纵无三阁馔，犹有五车书。愁与忧全异，欢于乐尚遥。百年元易度，一日却难消。玉叵圭中必，桐犹爨下焦。襟怀殊郁郁，纵目却飘飘。五月炎歊早，冰盘未荐瓜。客中如许热，林下岂无家。体炙巾缯火，肤斑点铁砂。一杯庆七十，汗滴暮楼霞。瘴疠金蚕毒，干戈铁马群。一生逃万死，百岁仅三分。遑恤恒饥子，姑留自祭文。醺醺人笑我，方寸不醺醺。七堠长亭路，前程已不多。最欺吾老者，绝奈后生何。去晚陶弘景，迷凶马伏波。幸逢黄菌耦，且赋紫芝歌。只影兼孤喙，攒眉更结喉。一生无大喜，万种有閒愁。冠豸羞言路，凭熊齿郡侯。休官十六载，不报破家雠。故人书见问，近况复如何。酒病沉绵剧，诗愁感慨多。胫枯全似鹤，髻小仅如螺。更许十年活，渔矶破几蓑。父母嗟难报，乾坤荷曲成。居然生寿相，颇亦窃诗名。箕子九畴范，太公三略兵。老身宁坎止，时彦或流行。诗家自有律，高处在平中。能使生为熟，何愁拙不工。严祠七里濑，汉鼎一丝风。敢谓方虚叟，还如陆放翁。紫阳山下住，问字足儒生。鲜果枝头熟，新醅瓮面清。学师朱仲晦，诗友许宣平。焉得孟能静，沧浪共濯缨。"
"方去言府判挽诗二首","宋末元初","方回","诸老非前日，吾宗有若人。大圭全粹质，劲柏挺长身。仓卒完乡县，艰难寝战尘。深惭铭笔短，未足永坚珉。壬戌同登日，秋崖尚见之。王家子敬字，谢氏惠连诗。乡校六龙渡，宗盟七桂枝。残碑麟笔绝，后死叹吾衰。"
"喜宗兄端叟再会武林还暨阳二首","宋末元初","方回","我亦七旬老，公为两岁兄。共知吾辈拙，各赖此心平。江海逃簪绂，乾坤寝甲兵。喜逢又惜别，久幸荫宗盟。兵间曾脱死，不意各年高。未觉才全尽，犹能气颇豪。有诗尝互看，无酒可同遨。吴越相思梦，谁云隔夜涛。"
"挽分水柳溪何处士二首","宋末元初","方回","太学师名士，初踰志学年。树萱竭甘旨，肯室擅林泉。盗踵兵戈起，家并里社全。陈蕃旧悬榻，惜未致斯贤。历数更端后，英雄崛起间。子真逃谷口，角里老商颜。德共三槐远，名堪五柳攀。知贤惭拙守，论撰幸藏山。"
"回生丁亥方端叟乙酉长二岁其弟名万里庚寅少三岁用予旧韵来订兄弟之盟依韵奉答二首","宋末元初","方回","闻说庚寅弟，兼思乙酉兄。楼高江树远，帆去暮潮平。药岂能延寿，符焉可避兵。各凭心事好，共保岁寒盟。越州兄弟好，年与德俱高。未觉同宗吝，宁须盖代豪。雪炉称夜坐，花墅接春遨。何日成三老，茶瓯瀹碧涛。"
"哭鲍景翔鲁斋","宋末元初","方回","学从元字起，贞实已先元。密玩坤乾易，精探宇宙根。与公传后世，有客践前言。万古立鳌极，惟思夜气存。高年开八帙，细字尚亲抄。已矣蝇头笔，谁其凤觜胶。能传言外意，始识画前爻。此老埋黄壤，纷纷叹面交。"
"戊戌元日三首","宋末元初","方回","班春踰半月，献岁换新正。马动人声喜，星明晓意晴。寒袪和气胜，病愈老身轻。七十二年事，沉吟暗自惊。炉香礼天地，再过古来稀。此日仍逢节，何时定许归。年高还拜怯，客窘久留非。遥忆小儿女，新春只故衣。彷佛晓钟鸣，家家起五更。物宜春后暖，人喜岁初晴。衰老犹能饮，虚空误得名。题诗思旧日，无此好新正。"
"平章吕公挽词二首","宋末元初","方回","难兄捐阃寄，无复救襄人。半纪婴孤垒，中朝扼柄臣。秦非里奚智，徐为偃王仁。万事由天命，乾坤历数新。燕颔逢荆鄂，于今四十秋。始闻降鬼国，遄见拔泸州。庙议颛私意，边围堕诡谋。弃襄不令守，铁锁靠江流。"
"戊戌生日二首","宋末元初","方回","贪得真迷境，持平实悟门。未妨人负我，各要子生孙。动辄闻谁死，猗嗟幸独存。荣华何足记，衰悴不须论。客舍逢生日，邻家送寿星。循彝须答礼，恃熟莫忘形。把笔迟赓和，开樽共醉醒。五儿一随侍，心窃愧椿庭。"
"次韵全君玉元日二首","宋末元初","方回","五更皆早起，惟我是閒人。展镜须仍雪，添杯脸暂春。有终还复始，无旧不成新。万古烧痕意，陈根岂尽陈。春攽诸郡国，汉守喜惟良。旦宿重中尾，时花竞向阳。古今新旧历，老少后先觞。万事皆如此，无如且醉狂。"
"送张伯起入都二首","宋末元初","方回","元侯可文学，未壮冠貂蝉。之子观光日，前修致政年。芹宫堪注拟，瓜戍尚迟延。定有群公荐，班行缀集贤。西湖风景异，因仕住桐川。太守令求宅，诸生为买田。冷官清可喜，远道老堪怜。何似严滩守，投簪二十年。"
"送紫阳赵山长治台叟三首","宋末元初","方回","昭代英髦盛，文儒气数还。天明黄道日，地重紫阳山。斗食三年内，孤灯午夜间。晦翁元不死，钻仰定睎颜。山好邻书塾，溪翁割钓矶。许时为客久，长是送人归。子去青衿喜，吾衰白发稀。会须桐荫底，酬唱羽觞飞。昔年初弱冠，丙午创书堂。四海仰朱子，万山环紫阳。工夫谁久大，邃密要商量。旧日鹅湖语，端能子细详。"
"怪梦十首","宋末元初","方回","高枕非难就，深杯未易谋。可须疑噩梦，久已惯穷愁。老矣何嫌死，归欤岂愿留。晓梁数声燕，搔首倚吾楼。倜傥千金尽，艰难斗酒谋。有生谁不死，惟醉暂无愁。彭泽先生去，周南太史留。谁家锦步障，还坠绿珠楼。休官二十载，丝发不身谋。肯顾江淹恨，焉知庾信愁。但当思反鲁，何必望封留。闭目常危坐，胸中百尺楼。身谋曾不暇，何况子孙谋。我老宜多病，痴人岂识愁。管窥天谓小，绳挽日难留。将骑言何猥，苍茫下白楼。勤能将拙补，命辄与仇谋。尚有江湖债，终无世俗愁。已衰犹未死，欲去又还留。万事鹅儿酒，诸公燕子楼。文宗韩吏部，诗学杜参谋。馀子焉能浼，吾徒别有愁。潮阳宁远谪，补阙肯中留。往事惊棋局，馀生付酒楼。子午参同契，春秋类是谋。生前焉用学，死外别无愁。岂料犹穷健，胡为此滞留。客怀谁可比，王粲赋登楼。三朝前谷雨，寒甚过时谋。夜短鸡声早，春阑燕语愁。独行仍独坐，难去又难留。粗守持身法，坚城护百楼。万变观时事，谁其肉食谋。乾坤一儒腐，今古两眉愁。白首生何益，青春逝不留。孤灯夜夜坐，晓角动军楼。昔日颛朝柄，何人误庙谋。渐惊吾辈尽，谁识向来愁。忠鲠芳香在，奸邪臭秽留。一时穷富贵，蜃气结成楼。"
"送赵揭阳北上","宋末元初","方回","去岁别新正，今秋尚未行。求书何太数，问选竟无成。鳄海真曾到，龙沙果欲征。恐如吾所料，姑用此为名。先世联龙榜，难兄接鹭班。时移谁念旧，身老各投閒。吾已谋周翣，君犹恋汉纶。与其奔赤日，何似卧青山。"
"挽艮岩梅府卿","宋末元初","方回","庚午昔同朝，权臣狠且骄。至尊俱芥视，大物遽冰消。密勿毗廊肆，艰难驾使轺。丝毫心有愧，寿肯到今朝。往事括囊坤，元魁罪忍论。咸淳君蔑有，德祐国能存。委曲都司笔，侵寻亚从门。惟公独不肯，手板倒桓温。改卜龟图后，閒居二十年。商颜才聘币，剡曲竟回船。□□无虚日，粢盛有薄田。何须似裴李，绿野及平泉。"
"哭方碧山前惠州同知","宋末元初","方回","同宗多两岁，官学幸同门。去夏才相别，踰旬遽□□。□□淹逆旅，公已见曾孙。二子言将葬，惊嗟欲断魂。四年登八十，寿过古来稀。辞郡非关瘴，思亲自合归。千诗存老笔，二纪掩閒扉。鸡絮临筵几，随潮夜梦飞。"
"送凌应兰玉传诗序","宋末元初","方回","壬戌同先祖，登名四十年。吾衰逃世网，子学绍家传。好作声名计，姑随仕宦缘。王奇有故事，即见旅朝贤。保举甘年进，何妨缓致身。暂时刀笔吏，他日腹心臣。□□全相似，唐诗更逼真。多能乃畏谨，谁不与斯人。"
"道山座主先生平章吕公挽歌辞五首","宋末元初","方回","一门真将相，天地间生之。表海太公望，封王郭子仪。□□堪袭阃，跨灶早持麾。福寿完终始，人□□□□。乃翁同此老，两柱共擎天。初作二千石，才生十九年。汉阳□最大，岭外帅何缘。极恨湖滨相，奸臣喜弄权。□公三十岁，死守汉阳城。焉得江陵阃，能支鄂渚兵。椿庭才不起，槐府已无情。最恨木绵鬼，乾坤一掷轻。昔仆叨名第，繄谁极作成。首捐登仕诰，误掇别闱□。□□人皆喜，权臣独不平。可怜身欲死，无以报平生。大别登秋兴，南楼望战尘。兴亡元有数，生死不无神。将相名千古，儿孙近百人。生灵活亿万，报岂止公身。"
"八月十八日天晓二首","宋末元初","方回","木犀花正盛，吹入满楼香。不是人无寐，焉知夜已长。树鸣秋雨急，潮过海天凉。自觉衣裘少，侵寻近肃霜。河中船已动，岸亦有人行。城北钟声断，楼东鬼宿明。倚□□酒醒，搔首小诗成。□□中秋热，今朝始渐清。"
"诗思十首","宋末元初","方回","大雅嗟麟笔，离骚叹凤弦。猗那谁与敌，羌蹇尚堪传。步仰曹刘独，名歆李杜专。无时吾不梦，携酒访斜川。老子持公论，评诗众勿惊。更无双子美，止有一渊明。响接东坡和，肩随太白名。吾尝图画像，释菜四先生。万古陶兼杜，谁堪配飨之。赦还儋耳海，谪死瘴城宜。无己玉堂冻，去非榕岭驰。更添韩与柳，欲筑八贤祠。满眼诗无数，斯须忽失之。精深元要熟，玄妙不因思。默契如神助，冥搜有鬼知。平生天相我，得句匪人为。素甚鄙南岳，幸尝忝雪窗。格高为第一，意到自无双。倏忽千军阵，雍容九鼎扛。僧敲作手势，吾可贾长江。杨刘昆体变，谁实擅元功。万古推梅老，三辰仰醉翁。穆脩先汉笔，魏野盛唐风。今日何人悟，江湖恸阮穷。俗子欺诗客，诗成未易工。虚声难忝窃，生理早穷空。谣诼无庸听，谆谵尔未通。阮公青白眼，留取送飞鸿。忝窃严陵郡，依稀陆放翁。作诗踰万首，浪仕只千穷。醉卧三更后，閒吟两纪中。时时落幽梦，渔笛鉴湖东。苕溪渔隐老，家在绩溪东。苦学多前辈，评诗出此翁。生年同孔氏，传道仰文公。烂却沙头月，谁参到此中。蛇起新州荻，温玄业不成。已无司马氏，犹有石头城。北伐中原捷，南归大物更。菊花篱下酒，万古一渊明。"
"次韵谢平心胡秘监见惠生日五首","宋末元初","方回","晚生何敢跂前贤，夫子宫墙赐及肩。忆枉朝车十官宅，喜成邻舍万山巅。尚堪湖学生徒齿，恰少汾阳考第年。想得囊中有仙诀，形容枯槁但神全。五朝遗老冠时贤，家祭犹无掩豆肩。文采春花洛阳苑，精神秋隼华峰巅。难兄共对三千字，晚境今开九十年。富贵朱门百杂碎，先生归卧故庐全。势途勇退似差贤，焉用鸿门切盾肩。早赐辒辌埋厚夜，宁扶楖栗走荒巅。泥龟不羡鹍鹏路，粪菌徒输栝柏年。我谓是身如尺璧，深藏短褐庶能全。酒可吾中孰圣贤，定开愁眼耸吟肩。共怜雪鬓双垂叟，时到花屏万仞巅。暂借松阴消永日，敢求药诀觊长年。风惊尘愕奔车跌，醒者苍黄醉者全。风追电逐角材贤，我独从公息担肩。野旷杖藜临绝景，山寒采梠度层巅。淡汤煮饭身无病，小秤收租岁有年。臭橐腐仓死兵火，何如清节保生全。"
"寄题佛智忠禅师实庵","宋末元初","方回","皴皮槁项换儿童，依旧恒河见性同。作茧蚕宁长恋叶，蜕形蝉待别嘶风。双趺可逐茶毗尽，只履谁知窣堵空。设土馒头诳人眼，新罗鹞子过天东。实翁大笑笑虚翁，自辟新庵地几弓。万事我俱捐堕甑，百年公已办幽宫。恢张远算遗身后，跳脱迷魂出梦中。智了愚冥莫分别，乾坤黄落一秋风。"
"次韵程以忠同饮","宋末元初","方回","饮湿自嫌无圣酒，摘鲜犹幸有真茶。艰危昔偶分侯竹，老病今还龁庶瓜。已约社鸥盟水石，尚惊征马困风沙。醉人不管傍人笑，瘦影伶俜乱鬓髿。风云变化世常有，丘壑盘旋谁与同。驾驭孟嘉真得势，滑稽方朔浪言工。律严诗友何妨少，租薄秋田亦幸丰。两手搔头指欲秃，犹堪举酒吸长虹。"
"次韵张文焕慵庵万山堂即事二首","宋末元初","方回","张侯诗思涌如泉，吟榻横陈翠麓巅。十雨五风今乐国，千村万落几人烟。赏心眺览知何算，转首音尘竟弗传。句勒口碑天共远，不虚佳月佐觥船。新晴钟鼓暮楼台，人与清空两不埃。日已顿无宣子畏，云应全为退之开。夜凉河汉牛初渡，秋爽关山雁欲来。好向丰年作张主，未须松鼎煮丹胎。"
"次韵谢李寅之鄂渚见寄","宋末元初","方回","龙沙象徼各行役，汉树江云频寄诗。政尔一天心不隔，其如两地梦相思。投簪得谢今无事，命驾寻盟会有时。未爱镜湖矜敕赐，更能宣室对神釐。叩户惊传千里使，开缄快睹七言诗。古希年迫公犹健，不仕风高我所思。儿大知书聊慰意，家贫食粥亦随时。迩来稍喜休兵革，赛社秋场醊祭釐。"
"次韵汪以南教授美康使君新政因及贱迹四首","宋末元初","方回","吾州今岁得儒臣，坐镇浮浇力万钧。月榭风台寻古迹，烟畦雨陇劳遗民。长庚往往诗无敌，子美云云笔有神。老懒未遑致三请，低回祇欲老垂纶。溃蚁狂澜拔地来，日多事变少人才。鼎钟古篆盲谁识，布素轻缣拙易裁。夷甫风流空自命，子山词赋有馀哀。邦侯博雅难酬对，且向筵前覆酒杯。汉廷久已推三杰，鲁国终难致两生。云雨蛟龙真有势，风霜草木易无情。小迟玉玺徵黄霸，定许青门老邵平。勇据皋比作歌颂，依稀駉駜似难赓。石壁峰前旧泮林，新培槐市绿成阴。川流决溃终归海，木德回环会守心。夷轨得朋殊未艾，长谣怀感抑何深。矧伊色笑逢民则，好续当年蹻蹻吟。"
"次韵寄川无竭并送所撰旃檀林记二首","宋末元初","方回","彭门不记旧楼黄，吟社参寥未肯忘。更著雪添双短鬓，早惊秋隔两重阳。遥知剩种旃檀树，便拟同焚艾纳香。勉为龟蚨驱兔颖，愧无雄健亢三长。多生曾结短檠缘，埋没书蟫不记年。左郁右邻窥奥藏，南浯北峄问奇镌。更饶曼倩三冬学，未抵天龙一指禅。丝尽茧成终有日，与公同作老蚕眠。"
"次韵谢董君读予诗稿","宋末元初","方回","少年客洛走缁尘，自倚诗才敌万人。岳耸河奔争气势，霜严月朗借精神。镜中颜状惊非昔，笔底工夫苦不新。辜负桐江好山水，花开叶落十秋春。宇宙茫茫战马尘，中原文献不无人。诗裁綵笔天公妒，书拥青灯夜气神。筛雨簸风六月冷，磔云裂雾千峰新。何当君病早勿药，共倒松阴百瓮春。"
"送周府尹三首","宋末元初","方回","潇洒名州吏事门，公馀应已尽跻攀。钟鱼寺寺藏深树，楼阁家家见好山。几许烟云藜杖外，无边风月锦囊间。俸钱节缩馀多少，只买奇书数种还。乐土丰年旧观还，使君心事最相关。祇因标致清于水，便有声名重若山。一室炉香书史畔，万家杯酒管弦间。汉庭选表虚公府，白玉鸣珂未许攀。诗家周贺与方干，三载同吟七里滩。晚节我惟甘豹隐，妙年公合快鹏抟。昔叨旧尹迎新尹，今愧前官送后官。朔野炎陬天地阔，寄书会面两应难。"
"八月二十四日宾旸华父同登秀亭二首","宋末元初","方回","垂垂三径晚香开，二妙端能为我来。老瓦尚堪沽浊酒，破鞋何惜上高台。十年心事霜髯短，万□秋声画角哀。海内诗人有公等，悬崖待与斸苍苔。两公诗思欲飞扬，颇似繁台俯大梁。潇洒道装衣袖阔，昂藏寿相耳毫长。持身未惯全随俗，玩世何嫌略放狂。我有平生八叉手，兴来举酒尚洋洋。"
"九月八日宾旸携酒西斋晚登秀亭次前韵","宋末元初","方回","深钳笑口似难开，顿喜诗仙载酒来。此道孰为今老笔，吾庐适有古荒台。焉知晚节逢陈厄，忽听高歌类郢哀。倚石自怜吟不就，频将拄杖划莓苔。楚调悠然抑更扬，四愁平子五噫梁。身同落叶常无定，□比寒花似较长。但喜有乡频得醉，不知何药号为狂。芬香臭腐俱尘土，莫问桑田与海洋。"
"九日北山寺二首","宋末元初","方回","松阴佳处路宜迟，裹袖寒鞭马上垂。邂逅同倾九日酒，凄凉暗诵十年诗。试回白首思前事，未觉青山减旧时。节后骚英应好在，煮茶更与野僧期。白云苍藓尚知心，野径荒泉许重寻。一马出城元近近，万松藏寺已深深。同游似觉无先到，半醉谁知政独吟。十度重阳如瞬息，足知往古与来今。"
"饮兴道观有感五首","宋末元初","方回","十万长松五百年，今其馀几亦堪怜。霓旌恍惚刚风外，蕊殿崔嵬劫火前。题墨八分吾独识，藏丹九转后谁传。山中是事皆非昔，惟见新坟挂纸钱。仙洞春深长薜萝，杜鹃花发蕙风和。善门有后浇松早，贫户无忧卖笋多。万古销沈终冢墓，二仪开辟几干戈。情知来去皆非实，醉后犹能作此歌。戍垒儿郎意气雄，群腰刀斧薄榛丛。寻真亭仆长松少，礼斗坛荒苦竹空。菜色可怜穷道士，樵歌不见旧邻翁。存亡得丧知何极，天地悠悠感慨中。山门藓兽石嶙峋，三耳翁今去几春。蝼蚁与谁频作梦，茯苓应更长如人。土馒头里无仙骨，金仆姑边尚战尘。焉得亦如酒家叟，一茅庵住自由身。尔时儒者定应无，问政胡为不问儒。五代乱离千血阵，万山深杳一丹炉。能容隐遁犹难必，遽谓飞升岂不诬。我欲卜邻聊避俗，未须跳入长房壶。"
"次韵送张文焕","宋末元初","方回","廊庙端非岩壑姿，慵庵未是可慵时。浮荣故自无心向，素抱其如有己知。天上要途终一武，江南绝景已千诗。欲从远祖赤松子，小待功成亦未迟。深愧衰残蒲柳姿，忽思同眺万山时。各将谷雨崖烟写，独许溪鸥野鹭知。两载再逢怜我老，五更不寐和公诗。愿闻事业如房杜，一曲清商自尉迟。"
"次韵唐师善见寄","宋末元初","方回","闻风足使鄙夫宽，家世言诗自杏坛。万卷古书侔藏室，十年深谷隐王官。大材益厚楩楠植，至宝终垂琬琰刊。愧我老衰已无力，青云中道铩飞翰。归来数亩小园宽，风有轩棂月有坛。总为才疏能忤俗，兼缘兴尽合休官。空山老死知无补，往代兴亡稍欲刊。洛下寄书藉黄犬，莼鲈终恐愧张翰。"
"次韵谢胡子游学正二首","宋末元初","方回","瞻紫阳山日仰高，此翁暮景亦云劳。一爻变卦逢初遁，万古哀心寄续骚。倬彼大贤犹蠖屈，矧予小技仅蝉号。竹林书在吾能读，不厌千周更百遭。泮宫分席佐邦侯，免使诗人讽不求。九转定应能点铁，一泓何可着吞舟。稍知今是山林晚，独奈吾衰岁月流。径欲为君赋招隐，朝簪窃恐未容抽。"
"读子游近诗复次前韵二首","宋末元初","方回","江湖流辈互相高，刻楮抟沙漫自劳。孰肯剖肠湔垢滓，始能落笔近风骚。通疏障碍河东注，剔抉幽微鬼夜号。汉魏以来数人耳，曲须和寡始为遭。射至于侯又中侯，盍求诸己勿人求。欲升海底珊瑚树，不藉沙边舴艋舟。急要瑳磨删俚语，可容藻鉴徇常流。端能过我论兹事，一听盆缫轧轧抽。"
"次前韵赋隐居二首","宋末元初","方回","昆冈玉火脱焚如，万事灰心此定居。今古真成一梦耳，行藏略算十年馀。曾微实誉歌来暮，岂可虚言赋遂初。邂逅乘车还戴笠，未妨多病故人疏。举世纷如自泊如，荒园僻巷闭门居。总干和鼎非吾事，啖茹燃萁不愿馀。林下一声蝉噪处，山间十日雨晴初。空阶剩放苔痕长，始信先生屐齿疏。"
"州学遇刘元煇胡子游二首","宋末元初","方回","五十年前幼学儿，读书窗下此从师。前脩何限惊埋没，往事无踪隔乱离。蝉挟晚风穿故阁，蜗凭宿雨蛀残碑。谁怜昔日垂髫友，白首相逢共赋诗。小儿今忽六旬翁，尚忆无人鬼啸风。三岁棘闱悬造化，两时饭鼓老英雄。致身卿相谈何易，责备春秋论亦公。磨灭山林心不愧，岂无穷者胜于通。"
"次韵感学事二首","宋末元初","方回","风雩谁识旧童儿，法令今惟柱后师。刻枣谁书惊荡尽，踏槐遗老叹崩离。堂中授讲亡高座，庑下题名剩续碑。奎壁不存斋舍改，端能为泯少年诗。战鼙惊倒白头翁，慨想青衿旧日风。或厌三场争小技，孰知一目网群雄。齑盐此地涵濡久，藻鉴他时赏拔公。松老槐颠异畴昔，定应穷极道还通。"
"寄康庆之钱塘二首","宋末元初","方回","奕品深参古烂柯，笔踪傍出旧临河。诗成不觉千篇易，书读曾踰万卷多。壮士玉关汗血马，美人南国采莲歌。俊游奇观平生事，将相其如此老何。暮年生计乏从容，六秩临头万事慵。官酒河豚如有毒，故姬秋燕已无踪。往来迎送犹多事，俯仰炎凉竟少悰。独□已知心欲去，西湖同赏木芙蓉。"
"六十吟五首","宋末元初","方回","六十衰年万事尝，西风回首战争场。科名官职俱虚幻，学问文章总废忘。死见几人饶酷毒，生怜此老尚昂藏。故应许似篱边菊，百种花残独傲霜。六十曰耆七十稀，西山能有几□□。宾鸿蛰燕秋如故，朗月清风事总非。美酒难求周九鼎，丽人多僣管三归。衰荣颠倒知何意，草上谁家露不晞。开岁当为耳顺翁，知非又过十秋风。尚多儿女婚姻□，□使田园伏腊空。迎菊作诗先自喜，设茶当酒未为穷。顽躯定不缘愁死，纵死还如不死同。三十年将一世论，缪悠两世见儿孙。纷纭往事皆如梦，漫浪虚名独许存。蚤遣候虫忧敝絮，悬知寿客笑空樽。径芜阶叶无人扫，卧听秋风昼掩门。昼暑微遒暮已凉，中秋近□更重阳。少时痛饮不胜乐，老病积忧无此狂。岁六十翁扶药饵，家三百指望裘裳。空庭月侧荒山悄，起望星河夜慨慷。"
"送汪以南教授","宋末元初","方回","郡文学掾未宜卑，四七元勋所愿为。归兴忽如忆鲈鲙，閒心肯复恋皋比。郑虔粱肉非无分，薛令桑榆竟自奇。想见田园有馀乐，时能寄我和陶诗。未至无毡坐客寒，兴阑自欲早休官。新下泽车款段马，旧逢掖衣章甫冠。冷看群飞终可愕，真能勇退岂为难。人生底是閒居好，心稳神清梦亦安。独冷儒官亦独清，前贤补处讵云轻。后山三任入东观，脩水七年留北京。底用过多求美宦，自应垂后保香名。赠言我竟无堪说，笑指篱边秋菊英。"
"次韵酬郝润甫二首","宋末元初","方回","与君山泽两臞仙，浪走尘埃汩市廛。老貌相逢今又别，馀生更觉不如前。孰追赤制春秋笔，稍悟黄庭内外篇。俯仰此心了无愧，冷看举世售栀鞭。幸君三复甫田诗，髀肉空消万里驰。直与群飞争勇往，可能小退入深思。古人未必成功易，智士宁无见事迟。海阔天长一翘想，抟鹏岂料竟低垂。"
"涌金门城望五首","宋末元初","方回","萧条垂柳映枯荷，金碧楼空水鸟过。略剩繁华犹好在，细看冷淡奈愁何。遥知堤上游人少，渐觉城中空地多。回首太平三百载，钱王纳土免干戈。左看城阙右看湖，辗翠蹄红路欲芜。君子颇闻梁上有，丽人何至水边无。他时公论谁良史，往日虚名几腐儒。地下西施应冷笑，不缘红粉解亡吴。天回地转事云轮，湖葑山榛色渐陈。坠珥遗钿如隔世，攲楼倾榭最愁人。一钱物变千钱直，十户民惊九户贫。犹有沙河塘上路，卖花声作旧时春。曾向西湖醉写诗，衰年六十叹飙驰。一毫无补承平世，万事俱非老死时。三竺禅窗猿已化，八梅吟冢鹤应悲。花秾月艳今如梦，卧听长桥笛夜吹。风入松词万口传，翻成馀恨寄湖烟。难寻旧梦花阴地，剩放新愁雪意天。战罢閒堤眠老马，宴稀荒港泊空船。此心拟欲为僧去，政恐袈裟未惯穿。"
"赵宾旸唐师善见和涌金城望次韵五首","宋末元初","方回","犹存径菊已无荷，城上霜风疋马过。厮养前行疑叵可，徼巡侧睨暗谁何。感时诗客推敲苦，逃俗编氓剃落多。祇为湖山豢佳丽，水犀十万竞投戈。颓城砖甓堕平湖，禁籞彫残故苑芜。戚畹换班言肯用，边庭入相事应无。福威玉食欺孤主，诗礼金椎党盗儒。丧乱谁怜杜陵老，娇儿短褐倒天吴。玉斧难脩旧月轮，凄凉沙鸟犯钩陈。总因燕颔多庸将，却误蛾眉事别人。一纪于今兵粗定，四民莫若士犹贫。酒垆高李能同醉，老眼昏花暂觉春。主人携妓我题诗，三十年如一瞬驰。尚想泊船行马处，不殊冲雪探梅时。相君已抱牺牛悔，京兆空馀鵩鸟悲。谁会此怀同向秀，夜邻横玉起孤吹。胪唱曾叨殿上传，末班遥望御炉烟。貂蝉公不施霖雨，虮虱臣能补漏天。羞见稗官成野史，懒携草具问湖船。旧街灯火元宵近，无复遨头夜市穿。"
"次韵仇仁近晴窗二首","宋末元初","方回","涧毛足可继晨羞，窗暗窗明日去留。古道海深磐石坠，时情风缓暖丝游。天渊有间终何恨，人我相违各不求。四顾茫然欲焉往，一寒端为效忠谋。往时淟涊玷蕃宣，处士名闻积有年。甚欲同倾彭泽酒，未能略送始兴钱。细看好句无疵处，时出名言亦自然。苦海爱河争没溺，禅窗一榻篆茶烟。"
"别后寄赵宾旸并杨华父二首","宋末元初","方回","虚翁眼暗鲁翁聋，聚散匆匆老病踪。近已有人传我死，何期此地与君逢。两穷未必时流识，一笑犹为造物容。自觉平生豪故在，能挥万字饮千钟。貌颠神定杨明府，听聩思聪赵广文。此老足成三钓叟，相望各占一溪云。宾旸客邸偶胥会，华父家园谁共醺。为报包山旧乔木，欲来系马说新闻。"
"遇仇仁近出斋小饮次前韵五首","宋末元初","方回","贫何所恶贱何羞，寓物无心任去留。尚有可人同臭味，足相閒处与交游。衔杯痛饮真吾事，插架多书不外求。颇欲买邻今已晚，石田茅屋仗谁谋。万端□□□难宣，此腹便便六十年。宁作鸱夷长贮酒，可能□□□名钱。一瓢陋巷应常事，驷马高车特偶然。潦倒□□□□□，犹胜苔骨卧荒烟。知君胸次蔼春阳，与世多炎岂有凉。书室相迎黄卷积，羽人同坐白须长。此翁久客贫兼病，今岁奇寒雪更霜。一饷清谈百忧绝，故知退静胜奔忙。百斛明珠价尚轻，新诗倍蓰几连城。即今自愧才将尽，如我初无语可惊。涉世磨治良玉出，刀圭点化大丹成。岂徒丽习资朋友，定霸须君主夏盟。我诗市匠制锥觿，君集王朝粲璧圭。奇语时常攲枕咏，佳联直欲遍窗题。猥思驽驾能追骥，终愧东颦敢效西。赤甲白盐三峡路，无人肯溯浣花溪。"
"丙戌元日二首","宋末元初","方回","犹忆儿时襁褓中，天南跋涉到江东。间关岭海三千里，倏忽星霜六十翁。追远无涯心事苦，苟生何益暮途穷。雪消日薄寒尤力，独倚危楼数过鸿。歙山严濑寄荆扉，想见同时雪正飞。柳动梅残惊岁换，儿寒女瘦望予归。百年偏许诗名在，双鬓能知世事非。社友踏泥肯相顾，酒钱更欲典春衣。"
"喜宾旸再来三桥次旧韵二首","宋末元初","方回","拟撩社瓮共治聋，难向春泥觅雁踪。每叹寄书多不达，孰知行役巧相逢。道衣染褐惊新制，醉鼻添皻失老容。尽日携儿往何处，归途灯暗夜鸣钟。城头霜树回春色，楼下冰河动水纹。联步即堪同拾翠，分携犹记欲书云。祝摩肤发终须尽，质粥书衣尚可醺。彼我相㰞两难判，未知百世果谁闻。"
"次韵刘君鼎见赠二首","宋末元初","方回","厌闻世态已如聋，旧雨人来久绝踪。自笑云萍无定止，不图针芥有奇逢。侯门列鼎三牲奉，田舍巾车一鹿容。试问吟怀欲何向，定应羞傍马医钟。真复多多穷传记，端能亹亹著诗文。名场早捷千军阵，胪陛应符五色云。乱后湖山今稍稍，閒中宾主几醺醺。衰迟亦欲陪赓唱，未必当筵逮所闻。"
"二月十六日夜独酌思归四首","宋末元初","方回","閒忆山中一片云，归欤莫待草风薰。老身岂可为形役，俗语何堪著耳闻。乍醉乍醒终郁郁，孰非孰是几纷纷。颠寒踣饿男儿事，已办渊明自祭文。聊复埋身面糵昏，倘来倘去肯销魂。瓦犹幸有三间屋，绢可全无二丈裈。壮士笑谈跻将相，寒儒衰老误儿孙。社公雨作春灯暗，独尽花前酒一樽。不谢车尘觅饷偎，前行后指亦危哉。一贫牵绊似绳缚，百怪攻攒如箭来。自倚此中惟拙直，未知何故每惊猜。是尧非桀俱尘土，且可深杯更浅杯。楼前春水欲生蛙，楼上无眠夜忆家。官道靴鸣知有雨，故溪船去好移花。耆年极荷神祇借，直性难禁世俗哗。便可真归不须梦，烂烹新笋煮新茶。"
"二月十七日偕宾旸市饮二首","宋末元初","方回","误著儒冠玷甲科，休官重到旧沙河。未妨缓步微行好，犹恐傍观窃议多。我辈相逢唯酒可，桃花如许奈春何。雪儿人物今难得，一曲离骚醉自歌。无官岂畏犯金科，饮量真能海纳河。人老自于春色淡，花开最恨雨声多。向来伴侣今都尽，乃后光阴复几何。更挈残樽趋曲巷，小姬摘阮和燕歌。"
"雨中饮宾旸次前韵二首","宋末元初","方回","早欲升堂学四科，晚年万事已谈河。花时气色晴明少，海内交游老死多。径醉不须商可否，急归犹欲避谁何。春衣难典黄金尽，寻紫阳溪理棹歌。胸中了了讵同科，混合光尘济贯河。割据市楼才斗大，悬知官酒太灰多。足相娱乐唯君耳，不少盘旋谓我何。勿笑诗成欠流丽，予官采取可弦歌。"
"南山寺潇洒阁呈川无竭二首","宋末元初","方回","独骑瘦马破枯苔，要与高僧共茗杯。山阁云晴天上□，□帆潮紧日边来。藤阴树影东西缺，野色秋光左右□。□□中间无障碍，豁然宇宙一灵台。每从水际上山巅，历磴攀梯欲到天。北岱南嵩前后阁，东吴西楚去来船。诗牌字没先朝藓，梵磬声飘下界烟。□□登临定分首，不知重会是何年。"
"次韵宾旸斋中独坐五首","宋末元初","方回","舞燕歌莺子所无，不无灯照短檠书。酒来形影相酬酢，诗就烟霞共卷舒。八极渺茫供傲睨，一襟空洞极恢疏。世间底是英雄物，未许曹瞒笑本初。诗来似诉屈原醒，阿堵于公颇不庭。白水真人从断绝，丹元童子尚神灵。秋眠簟未捐桃竹，晚食齑应胜韭萍。肯美张苍肥若瓠，从来吟影只伶俜。蚁溃金堤薄俗颓，圣门谁与嗣云来。良难托讽追风雅，只可微辞纪定哀。有志向能穿虎石，无疑今始悟蛇杯。掀天气燄吾尝见，转首空成一聚埃。谁欤载笔掌丝纶，雾雨何伤隐豹文。绝望都俞参稷契，劣能损益记周殷。蠹残书册犹堪觑，草没阶除尽不耘。郑老襟期少陵解，从渠衮衮更纷纷。惯忍饥穷即圣贤，松心玉质未贞坚。苦无知己庸何憾，断不逢人便乞怜。龟鹤算高终老死，星辰位定有推迁。味公独坐诗中意，可惜侵寻绛县年。"
"十月三日秀亭二首","宋末元初","方回","天怜迟莫与清閒，閒上高山看远山。世味已如玄酒淡，名场肯复左轮殷。千争万竞尘埃里，古恨今愁莽苍间。□□谁来问诗叟，应输老树识苍颜。乱峰古垒一荒台，自笑衰翁去复来。石怪更宜添薜荔，树枯犹许寄莓苔。四天无壁供诗眼，万古皆空付酒杯。惆怅远惭羊叔子，秋阴欲暮角声哀。"
"别秀亭五首","宋末元初","方回","秀亭亭上果何似，两水万山图画开。霜入川原疏草木，烟销城市出楼台。半空鹭点客愁破，何许笛吹诗句来。异日梦魂应历历，醉僧同此藉莓苔。七载专城閒五载，赖逢此地足娱宾。高凭远眺最佳处，□饮能吟凡几人。晚辈渐催前辈老，来时岂料去时贫。是身朽腐心无愧，他日谁能踵后尘。醉翁亭记四时乐，我乐谓何宁不惭。满地落花供妓席，隔江残雪认僧庵。邦人解学推敲势，野叟时同尔汝谈。盗贼猖狂兵革沸，谁怜此老苦中甘。市人指点应怪讶，拄杖倚空何所为。戍角征鼙曾汹汹，樵歌牧笛尚熙熙。风流剩有登临兴，摇落宁无代谢悲。□□翁诗吾解赋，升平不似放翁时。作郡说贫人肯信，屋今售矣亦无田。囊中诗稿三千首，案上书灯十二年。马死尚难求别马，船归不过驾空船。秀亭手种花如锦，回首春风一惘然。"
"寓杭久无诗长至后偶赋怀归五首呈仁近仲实","宋末元初","方回","严滩合问紫阳津，误簉西湖寂寞滨。老子通身唯是骨，梅梢作意为谁春。饱更世故全如梦，惯忍霜寒最益人。莫笑龙钟开七帙，含珠何限已成尘。天应知我厌驱驰，故遣虺隤掩敝帷。一纪穷愁严濑梦，三年长至武林诗。山深无事尚堪隐，岁暮不归何所为。此世与身总非昔，可能杯酒答深悲。同云欲雪暮天阴，浊酒楼头手自斟。漫仕偶尝叨五马，倦游何止丧千金。尽捐寓宅偿逋负，仅保残书伴啸吟。从此日长夜应短，未妨微耐晓寒侵。荒城夜悄不闻更，小阁藏灯暗复明。酒已半消诗未就，雪应欲下雨微鸣。漫欣短晷回长至，转觉前脩愧后生。归与儿曹煮春荠，故应有味胜鼋羹。酒朋诗友遍人寰，大半彫零丧乱间。野曝尚分黄道日，春耕欲老紫阳山。少年多病岂知寿，晚节忍穷才得閒。身隐乱云万重外，谁能书札问柴关。"
"次韵仁近见和怀归五首","宋末元初","方回","诸公合沓据天津，往事微茫问汉滨。老病腐儒无可意，雪霜死草有重春。散花不复来天女，中酒焉能致圣人。谁且生尘赋罗袜，吾家已恐甑生尘。轮蹄追想禁街驰，尚有君平卖卜帷。遁世久忘三接卦，怀人空赋八哀诗。敛华就实嗟何及，悟往知来尚可为。归去井梧应好在，白头江令自堪悲。日短晴窗顷刻阴，乾坤万虑入孤斟。故交剩见车逢笠，初学谁羞屋画金。菱镜岂堪朝幌觑，茗炉聊伴夜瓶吟。生平不倚心如铁，似觉难禁世故侵。万险千艰历历更，是非他日仗谁明。著书何用心徒苦，攲枕无眠耳自鸣。劫火不虞逃厄运，浮沤亦复任残生。说与稗官应末减，堂厨初未识鱼羹。端能何地脱尘寰，万壑松风梦寐间。无限三槐仍九棘，孰知东国与西山。声名赫奕终非福，滋味悠长莫若閒。马足车轮不到处，陶门惟有昼常关。"
"寄伯宣尚书士常吏侍二首","宋末元初","方回","林下休官已七年，新闻偶到白云边。一时人物归司命，二老儒臣筦吏铨。严子钓台跧旧隐，山公启事玷群贤。驱驰力尽心徒在，聊信归鸿寄短篇。贫与身仇病作魔，春来为况复如何。梅花未了桃花动，诗债犹稀酒债多。剩喜故人跻要路，稍令閒客藉馀波。吏廉岁稔兵氛寝，是处江湖可一蓑。"
"丁亥生日纪事五首","宋末元初","方回","千世谋生百念捐，穷空肯复受人怜。九还未悟长生诀，七帙初开本命年。寡欲自来甘淡薄，忘机时或放狂颠。归舟已办赍粮绝，犹欲经营买鹤钱。山路访僧规已定，晓楼闻雨事还非。今年生日无人识，几度儿曹望我归。清茗半瓯浮雪乳，古香一剂炷烟霏。割牲酾酒贫难办，只待天晴浣虱衣。我生之日忆我父，痛甚少游眠古藤。忍见金汤今堕甑，劣容诗礼尚传灯。策名作郡了无益，罔利肥家终不能。决定归欤守先墓，种瓜聊得似东陵。先君俊誉早飙驰，晚落蛮陬祸事奇。六十年前生子日，三千里外忆亲时。霍光擅汉人皆恐，侯景归梁国欲危。埋骨瘴烟抱冤愤，蓬莱水浅定前知。杯酒谁欤可共挥，残年心事转多违。颇闻铜柱征蛮急，孰念葵丘遏籴非。典质衣裳今已尽，留连舟楫可无归。故园堪共吾儿灌，政恐淫霖岁亦饥。"
"次韵仇仁近暑中二首","宋末元初","方回","初减官河几许深，向来惟恐百城沈。晴阶近喜收檐滴，暑屋殊嫌乏树阴。妾妇齿牙工斗阋，比邻疟疠厌呻吟。悬知壮士无颜色，赖有同心可断金。瞬息凉炎代谢频，沉冥自养静中身。读书快意如抓痒，得句言怀当写真。幸不与闻当世事，可须常作半途人。忽思秦汉干戈际，商岭犹堪避战尘。"
"次韵李景安提学同过伯几","宋末元初","方回","万卷芸香拥燕居，客来谈论汹淮湖。精言琴律根前辈，朗诵诗篇压老夫。胥谓买邻迁爽垲，祇应负郭欠膏腴。真能隐处非难事，恐有天边尺一呼。宦学因之当卜居，定能骑舫遍林湖。遗编早已探千古，绪论何难夺万夫。近日人才愁阒寂，此君风味极芳腴。香山老子閒无事，张丈殷兄或许呼。"
"同伯几过张子范子周兄弟园池","宋末元初","方回","堂上琴书间鼎彝，檐前金鲫映冰池。园林花木初容见，家世衣冠便可知。熟识二难俱好事，偶来两客各能诗。一时触目多佳思，烂醉如泥竟未奇。何处消除半日閒，看朱成碧夜扶还。定知此意风尘表，能致吾曹水竹间。孝友门阑佳子弟，承平人物旧湖山。饮多过量成诗缓，酒醒思之亦厚颜。"
"赠徐瓢翁二首","宋末元初","方回","碧眸冰齿寿眉厖，谁识前朝老雪江。指下七弦今第一，豪端行法更难双。向来屡获观诗卷，恨不相从倒酒缸。深愧后期似圯下，云间几度拓吟窗。六十年前欲冠时，江湖声价已飙驰。四灵在昔三曾识，八帙于今百可期。多难渐惊前辈尽，老怀那许后人知。何当琴酒灯窗夜，莫说兴亡但说诗。"
"丁亥十一月初八日南至二首","宋末元初","方回","閒客何庸早起忙，高眠懒复问云祥。宦情不作葭灰动，吟笔宁争绣线长。逆旅四年逢此节，徒行六日可吾乡。冲风踏雪须归去，荠菜肥甜白酒香。涉险骑危一纪强，四惊阳复寓钱塘。山深黟歙生涯薄，水溢苏湖岁事荒。暂遣归宁怜小婢，尚迟绝少抚诸郎。官壶岂似无灰酒，有客携来亦尽觞。"
"雪中忆昔五首","宋末元初","方回","忆昔浮蛆醉玉醅，天寒一日饮千杯。危楼拥妓临晴雪，联马呼僧认野梅。岂料暮年纫败絮，尚容永夜画残灰。间关幸脱干戈死，落魄佯狂自可哀。忆昔繁华侣俊游，宁知后死挂閒愁。无人复唱鱼儿曲，何处重寻燕子楼。张敞空思前汉尹，邵平谁识故秦侯。定应冥漠犹遗恨，蔗节瓜犀启夜丘。忆昔华年气似云，雪湖终日醉醺醺。室家未有儿和女，宾主相忘我与君。岂信乱离生白发，犹思歌笑调红裙。扁舟一问桃源路，治乱当时自此分。忆昔凌晨泛雪湖，明天净地一尘无。略闻倩盼歌金缕，尽耸清扬倒玉壶。屡造庙朝终摈逐，偶登名第自囚拘。即今忍索梅花笑，死徙流离足叹吁。忆昔湖天雪最奇，画船朝出暮归迟。忍寒赏竹怜高节，踏湿寻梅致好枝。熟醉何尝知病酒，狂吟所至动成诗。缡褷冻雀今相似，心欲高飞翅已垂。"
"次韵景安提学谩成三首","宋末元初","方回","敢着寻常白眼看，壑冰峰雪照人寒。言诗已是登坛将，劝学聊为祭酒官。士类相推无异论，亲颜遥觉有馀欢。即今人物皆公等，岂不忧时意稍宽。豪釐俗事不留情，诗律峥嵘骨骼清。初仅传闻心已服，每当展玩眼尤明。笑谈足使千军扫，移斡真能九鼎轻。焉得夜檠对吟影，同听急雪打窗声。岁晚江空野泬寥，冲寒访我不辞遥。褰裳却马从泥溅，掬水烹茶待雪消。百战奚为蜗左角，一炊未办米长腰。寻梅端许忘车笠，握手城西遍六桥。"
"次韵许大初见赠二首","宋末元初","方回","相逢未觉道途难，把酒论诗数夕间。磊落胸襟开古谊，从容色笑借和颜。长年役役鱼千里，末俗悠悠虎九关。赖是同乡复同味，一寒如此遽春还。风灯雪屋话艰难，各喜诗成咳唾间。早幸渊骞同阙里，终当园季隐商山。草玄执戟空投阁，枕面参军善闭关。祇恐傍人足嘲讶，如泥烂醉不知还。"
"戊子元日丹阳道中二首","宋末元初","方回","夜卧田家牯犊傍，晨兴籼饭煮葱汤。阨穷未觉英豪耻，清苦应容寿命长。客路天晴聊可喜，家园春动自难忘。已欣旧岁交新岁，却向丹阳忆紫阳。轧轧箯舆猎晓霜，孤征无复共椒觞。浮生物物身为累，垂老年年节是常。稍听村田喧鼓笛，遥怜儿女欠衣裳。于潜西上王干路，苦忆茅柴白酒香。"
"次韵谢遁翁吴山长孔昭三首","宋末元初","方回","笔追古作未云赊，正始遗音到永嘉。谏列合骑沙苑马，从臣宜赐壑源茶。吟边彭泽先生柳，梦里长安进士花。不朽故知非爵位，文章海内旧名家。乾淳一老去非赊，里社游谈亦孔嘉。仙驭不还缑氏鹤，禅机空说赵州茶。神农为我先尝药，迦叶谁今又笑花。欲向君侯问端的，流风应谢鲁东家。降原陟巘敢嫌赊，风物元从僻处嘉。晴日缓行果下马，春山初试雨前茶。野桥潇洒泉如雪，石壁巉岩藓自花。剩欲移居此中住，便依诗老作邻家。"
"遁翁赐诗不已复次韵二首","宋末元初","方回","登畿稍借隙阴赊，告后谋猷岂不嘉。未断周妻及何肉，已忘党酒与陶茶。病躯度日惟凭药，秃鬓经春不识花。赖有公诗满归橐，定成多宝骇贫家。极知旅琐酒难赊，亦欠鱼如丙穴嘉。稍向市工求旧砚，更从山户觅新茶。芙蓉欲度崔嵬岭，芍药犹馀烂漫花。但恐归途别怀恶，时须回首故人家。"
"次韵伯田见酬四首","宋末元初","方回","久缺笺筒到霅滨，相逢依旧气如春。深藏尺璧元无价，时击圆蓍尚有神。桑梓兵戈三峡路，衣冠文物五朝人。片时略得陪清话，一扫胸中万斛尘。世故吾其问水滨，向来不合典班春。一从去作沧浪客，几度重题郁垒神。垂死岂堪思往事，忍穷方欲作閒人。喜公强健犹如故，未有清樽可祓尘。半年洄溯越江滨，每愧羊裘老富春。归隐尚能联比长，出游复肯祭行神。枯肠近饱三爻梦，宿齿宜肩四豆人。能顾寒斋共芳茗，蠹编时为拂蛛尘。六桥久客旧湖滨，春日花开不似春。游学顿无福建子，科名更说梓潼神。暗惊渊实丘夷事，枉作书痴传癖人。辛苦湘累辨兰艾，庄生齐物等埃尘。"
"次韵仇仁近有怀见寄十首","宋末元初","方回","我能纳禄君辞聘，大觉蓑衣胜衮衣。有径弗行缘畏险，无形可见要研几。就令枵腹常亡赖，尽胜枯骸永不归。何限戟门委荒草，高堂犹记旧巍巍。谁识虚翁此一虚，归来不叹食无鱼。早闻曾撰异三子，近喜陶诗赋二疏。但苦老身多疾痛，时呼医士问方书。君知湖海元龙否，豪气年来已尽除。老玩韦编尚可为，复能吃口对期期。离明偶剔书灯见，坎止因斟砚水知。岂厌微尘裨泰岳，只愁残照近咸池。儿曹未悟侯王梦，不了邯郸黍一炊。寄来诗卷了无尘，想见家贫道不贫。真复远追前辈味，颇惊顿异去来人。驱车荡荡行须至，破的遥遥见已亲。换骨得仙内丹熟，可须浮海望三神。少年忽作白头人，慷慨悲歌岂为身。屈子独醒天可问，重华久去士常贫。瓶无储粟陶元亮，马似乘船贺季真。此味孰能相识察，陨霜硕果有馀春。汉廷簪绂簉金张，初服逡巡返士乡。勇退能为疏傅去，过刚似胜次公狂。庭梧陨叶元非死，秋燕辞巢不待凉。玩物察时远灾咎，不须空热九回肠。守雌甘似不鸣将，静看无庸手脚忙。沮溺故难同孔子，绮园何独避高皇。星移斗转光阴疾，林密山深气味长。万事灰心如嚼蜡，唯馀杯酒未相忘。犹喜看书懒作诗，暮年自合省云为。预知阴雨骨骸痛，怯上好山筋力罢。不寐有时忘数息，无疑焉用扣归奇。寄声为报仇香道，近日交朋独尔思。相从汩没走泥涂，忽又还家半载馀。把盏何由尝我酒，典钱犹忆借君书。儿孙十辈娱诗老，梅竹千株护野庐。东望怀人屡搔首，能来相访定何如。"
"次韵孙元京见过言诗","宋末元初","方回","骚坛争长各称兵，未卜谁欤霸业成。欲疗左盲治谷废，合除白俗扫元轻。屡更落落心犹壮，常恐空空气骤盈。据险作难终未是，赖公指示轨图平。眼底惊嗟见此流，祇嫌接对未云稠。苏门逸响追长啸，湘浦馀情续远游。新息今须乘果下，襄阳谁漫钓槎头。吾衰久矣公犹健，好控飞车跨九州。"
"九日诗冯伯田王俊甫刘元煇杨泰之见和复次韵二首","宋末元初","方回","空经虚纬费来之，弦急常由瑟柱危。壮似阴山歌敕勒，悲于易水和渐离。崎岖万古无穷事，酩酊重阳几句诗。剩喜故人会吾意，东篱何日酹残枝。归来誓墓学羲之，政坐机张触处危。久已光芒韬巨阙，更能文采眩长离。奏书方朔三千牍，饮酒渊明二十诗。索米长安饥欲死，何如终保傲霜枝。"
"喜程道大至约诸友二首","宋末元初","方回","东篱残菊未成尘，所见悠然意尚真。玉瓒常闻歌旱麓，白颠何得赋车邻。欲遵饭颗山头路，合问深明閤里人。赖是吾徒不全弱，能来尔汝话酸辛。攒眉抱膝一衰翁，岂为区区口腹穷。早向前朝阅诸老，曾微晚辈绍遗风。草堂诗到夔州后，竹马年思大历中。略共清谈商此事，未妨倾倒一樽同。"
"十一月二十日南至二首","宋末元初","方回","风吹六十二年春，又见阳和一夜新。兴废亲更三国事，死生暗易万城人。种花纵好谁同赏，置酒良难自惯贫。今独身为本宗长，思兄临节倍悲辛。至节今年始得归，祀先牲酒亦无几。儿孙长大衣装少，婢仆顽慵廪饩微。交阯虞翻犹不死，荆州王粲竟何依。玉筒已想黄钟动，只有心灰自懒飞。"
"五月十一日生朝三首","宋末元初","方回","浊醪儿辈尚能谋，且勿惊忧且勿愁。不肯前朝峨豸角，可于当世较蝇头。永无紫绶金章梦，甘与青鞋布袜休。旦夕贼平岁中熟，茅柴杯外更何求。本非高蹈挂朝冠，自是危途举足难。世上十年人不识，山中五月夜犹寒。感风垂死骨骸痛，止酒近旬杯杓乾。牵率亲朋致嘉惠，时危敢作等閒看。强展愁眉进一杯，年年红熟见杨梅。至亲阻寇全无信，时贵嫌贫近不来。京兆旧游张敞马，督亢遥望剧辛台。华荣寂寞手翻覆，好在徉狂老万回。"
"有感三首","宋末元初","方回","仓皇得郡免朝辞，十六年间老转痴。一角未堪峨獬豸，二螯敢笑食蟛蜞。刊摩干宝搜神记，啸咏陶潜责子诗。格是世人无识者，可能更索树神知。十年归把钓鱼竿，万变惟凭冷眼看。白发相寻点鬼簿，紫金焉得返魂丹。渐惊老旧遗民尽，欲问承平往事难。秋日未须畏残暑，浙江潮退即天寒。今沿古溯醉眉攒，堪转舆旋老眼寒。昼静倚楹常独立，夜深抚几忽长叹。关张运去金刀绝，王谢声沉玉树残。欲淬笔锋刳鬼胆，生冤死恨海漫漫。"
"悲歌五首","宋末元初","方回","三十年前乐事饶，閒身无事暑初销。携琴岳寺延秋月，吹笛江楼过夜潮。自倚豪狂诗句疾，岂虞离乱鬓毛凋。故人死尽身犹在，交道生涯两寂寥。更问公裳与幞头，披襟散发十年秋。郭郎鲍老元相□，张丈殷兄且自由。善乐神仙惟有醉，算知天地本无愁。奈何尚欲诛奸鬼，亹亹寒窗笔不休。独立萧萧落叶风，閒居已忍十年穷。幸犹张籍不终瞎，未必杜微真是聋。琐事可容知较尽，尘编敢谓读皆通。骨骸欲朽心神在，未害藏山待至公。忧惊喜愕梦纷纷，了了谁能白黑分。昼夜星辰常转换，春秋草木互芳芬。姬昌秦政今谁讳，吕洞钟权近不闻。气尽势穷终变灭，世间万事总浮云。穷凶极诈肆淫贪，宾主湖山昼夜酣。世事可欺沙武口，天诛难免木绵庵。赀财已籍宫宜赭，腰领犹全首欠函。地下丽华应有语，不因玉树失江南。"
"岁尽即事三首","宋末元初","方回","閒门空宇日萧萧，天地无情鬓转凋。政使面颜成菜色，未应官职爱冰条。藏山竹简光阴短，寄陇梅枝信息遥。不寐夜窗听风雪，枯肠殊欠一樽浇。七里滩西更上滩，十年生事一渔竿。故人共骇霜毛短，俗子犹嫌铁面寒。雪屋五更天地独，梅诗一句古今难。虚名浪得真何用，空使先生刻肺肝。干戈汹涌一年间，酒债何时可尽还。盗起屡煽邻县火，军兴全赭近城山。天阴体倦金疮痛，岁俭家寒藿食艰。最苦梅开厌求索，柴扉草舍不容关。"
"六十五春寒吟七首","宋末元初","方回","日日春寒昼掩扉，惊嗟六十五年非。未为白傅同州起，犹胜坡翁海外归。斗分军兴群盗作，浙乡水患细民饥。忍穷苟活犹閒管，痛惜残梅万点飞。当是平生取数多，穷途无力战群魔。二千石滥知州事，三十年羞进士科。人老决难重少壮，春寒毕竟渐晴和。筹来算往终无益，且傍残梅作醉歌。老眼閒中子细看，天公作剧故多端。雪占岁稔何曾稔，雨作春寒断是寒。酒尽闷多欢笑少，花开折易长成难。暮年不喜金仙说，到此心才悟六观。病骨春寒欠酒浇，关山满眼雁程遥。有人恨过江淹赋，何处魂堪宋玉招。六十五翁来日短，百千万事迅风飘。平生知己惊俱尽，一影穷山伴寂寥。清晓林禽百种鸣，春寒渐暖变新声。向阳死草青先茁，解冻枯池绿再生。太子四门何足怪，麻姑三海自堪惊。回头最念儿童辈，不识灯宵旧太平。性癖耽吟本不工，平生竟复坐诗穷。状头浪说三千字，举手行为七十翁。夜永自怜灯是伴，春寒最苦酒难中。王侯蝼蚁终同尽，便出阳神也落空。知旧惊嗟踵丧亡，劣容此老据藜床。六旬有五犹穷健，百拙无双但醉狂。莳菜连畦终岁饱，种梅匝屋满家香。不须苦怨春寒恶，榾柮炉边味最长。"
"送紫阳王山长俊甫如武林五首","宋末元初","方回","乾淳以后学无师，嘉绍厌厌士气衰。何等淫辞南岳稿，不祥妖谶晚唐诗。三风盍遣郑声放，一日忽惊周鼎移。欧九登庸柳七弃，昭陵曾筑太平基。纷纷肉食笑儒冠，赖有吾徒耐岁寒。心远要期来哲共，眼高不受俗书瞒。樽前笑语窥胸次，灯下工夫见笔端。好向故都求益友，归时敢作去时看。战鼙征骑汹人寰，此道烟昏雾晦间。万世难磨朱氏学，一官来管紫阳山。穷冬硕果何曾食，沧海明珠不再还。能作春霆启幽蛰，终身我亦巷瓢颜。儒风扫地久堪哀，谁与前朝养祸胎。真魏无年乔郑寿，杜游不作董丁来。游魂葛岭人方醉，转盼陈桥业遽灰。赖是紫阳书尚在，不随迁鼎委蒿莱。钱塘湖上试经过，便似秦淮玉树歌。突兀楼台新佛刹，依稀灯火旧沙河。士皆戎服骈鞍马，女尚宫妆拂黛蛾。我欲同君理轻棹，苏堤呼酒酹东坡。"
"寄赵宾旸二首","宋末元初","方回","秀亭山下旧吾庐，十二年邻长者居。近别复经三换历，相疏不寄一行书。诸郎已了婚姻未，所至堪怜盗贼馀。老我种瓜生事拙，想君更苦食无鱼。才疏意广道难行，深入穷山隐姓名。自分一瓢终陋巷，谁知五马昔专城。去年是处兴兵甲，此老无人问死生。忽忆杜微今七十，寄声聊见不忘情。"
"呈阎子静廉访翰学二首","宋末元初","方回","先生谁解与传神，写向吾诗似亦亲。文字老坡真学士，丰姿太白谪仙人。明庭瑞彩陈圭璧，治世奇祥出凤麟。一道澄清非所浼，湖山暂此岸纶巾。文星炯炯照勾吴，草诏金銮旧老儒。今□□公高北斗，后身白傅到西湖。要途未若閒官乐，心服□□貌敬殊。臭味果能有投合，及门岂在急抠趋。"
"癸巳生日二首","宋末元初","方回","夜来终日雨如倾，晓起楼头喜渐晴。血气衰微吾道胜，欲心死绝此身生。一区宅愧先人业，万首诗垂后世名。蚊喙收声蛙不吠，忽闻邻柳送啼莺。倚楼历历算行藏，艰阻颠危暗自伤。垂近七旬天所借，孰怜三岁父云亡。岭南蛊毒千山雾，燕北毡寒六月霜。殿榜郡符皆画饼，空馀骨痛似金疮。"
"九月初四日大风雨近重阳无酒夜成二首","宋末元初","方回","怕见秋深秋又深，青灯白发厌愁霖。百年剩几重阳日，万事都无一称心。自揣老怀饶感慨，可须佳节强登临。在陈自郐哦韩句，敢望空罍有浊斟。秋霖欲洗庾公尘，不管楼头客恨新。塞雁又为江左客，菊花曾识晋时人。百年虚谷先生老，一纪严州太守贫。几向客中度重九，苦无佳句答良辰。"
"次韵方去言用予喜归韵见寄三首","宋末元初","方回","秋高亲见老崖来，险阻嵚崎付一杯。万古悬知名不夜，九泉谁免骨为灰。轻鸥熟与风波狎，劲柏宁资粪壤栽。却笑诸儿浪生死，大都暮落枉朝开。笔法君追宝晋斋，禅机我愧老蒲鞋。尝僚台阃相知旧，得友江山到处佳。铁马尘高频极目，锦鳞音断岂忘怀。亦思竹底陪溪逸，人品终疑未易侪。野鸟呼风金粟堆，曲江宫殿委荒苔。是非谁办笔褒贬，鸿燕屡惊春去来。偃月人今奸骨朽，浣花翁未醉眉开。吟君诗罢登山崦，立尽斜阳尚懒回。"
"用韵送唐师善归九仙二首","宋末元初","方回","杞菊先生误作州，归来谁复与同游。蓑衣正可眠牛背，肉食终非相虎头。欲起黄陈分宇宙，能穿草树憩深幽。相看不用多言说，须向拈花笑处求。李长庚愿识荆州，马伏波今愧少游。古道直能胶凤觜，官身焉取烂羊头。苦心文字雕奇劂，遁世林峦擅僻幽。鹤竹蜂花有家法，唐瓢更向外人求。"
"赠程君以忠杨君泰之","宋末元初","方回","后生可畏古云然，斗大荒城得两贤。句眼端能敲一字，吟肠何啻著千年。淡中滋味参须透，圣处工夫语不传。我有长明古灯在，未妨三绝少陵编。程君骨骼鼎钟古，杨子精神霜月明。学海一针元自正，词场百喙不能鸣。文潜雄浑开前路，无己深幽助晚成。老我苦心知己解，相逢差足慰平生。"
"俳体戏书二首","宋末元初","方回","拟训诸郎业典坟，浪嗔众富醉红裙。千金子拥三千客，万户侯提百万军。带索荣公知不羡，饮瓢颜子定无闻。渊明肯仰宣明面，早办棺前自祭文。世变茫茫不可期，珊瑚作婢捣黄糜。八千里有假附子，二十年无生荔枝。司马梦迷苏小小，屏山诗痛李师师。祇应骨朽心犹在，倒海难湔万古悲。"
"徐逊绵题三贤祠堂诗有云士死惟留姓与名天下第一议论也再赋二首","宋末元初","方回","殷仁周寿缺圆形，释宝仙清笑乞灵。何限台阶隆爵位，谁堪鼎足并仪形。岁寒臭味松梅竹，乾象光芒日月星。野服不殊人品似，年年蘋藻荐芳馨。黉宇祠堂塑像新，两朝邦伯间邦民。没身不朽缘何事，异世相知自有人。梅魄鹤魂招处士，松心凤咮吊累臣。宫墙数仞严香火，似胜萧萧野水滨。"
"三月十七夜大雷雨用韵酬俞好问四首","宋末元初","方回","彻夜无眠直到明，拟春晴又不春晴。酒材劣致平原督，花事愁闻望帝声。病体惯经寒热證，倦途浑忘短长程。五年浩荡江湖梦，犹喜相逢得友生。恶风夜汹疾雷频，稍卧还兴起倒身。政复花时如此雨，谁知我辈本无春。破衣垢腻疮饶痒，短被斜攲脚倦伸。挨耐天明招敢叟，能来破闷赖斯人。薄有盐醯胹竹孙，夜寒城郭似荒村。远更已觉踰三鼓，独酌无聊罄一樽。此道粗闻元自少，众人欲杀幸犹存。盲风怪雨青灯暗，庄蝶难凭入梦魂。倦眠书砚付埃氛，烟尽当窗一篆云。黠鼠谁令如鬼物，痴猫吾欲与弹文。雨馀自揣薪槱绝，客里尤怜仆厮勤。花尽春残不须惜，好谋归棹趁南薰。"
"次韵徐子英江楼二首","宋末元初","方回","虚器浮名蜃结楼，潮痕才落水添舟。医工药不关生死，詹尹蓍宁究咎休。华盖天临批凤诰，长杨日侍射熊侯。是人有命皆能致，终许难凭智力求。娱老曾微燕子楼，谋生又欠木奴洲。不无造物司行止，岂与齐民系戚休。幸际乾龙亨庶物，故希晋马锡康侯。妙龄今日如公等，声气方当叶应求。"
"次韵夹谷子括吴山晚眺","宋末元初","方回","诗眼书胸碧宙宽，暮天摇落纵遐观。霜明枫叶红于染，春点梅梢玉不寒。北望遥迎书雁至，南烹屡餍鲙鱼残。一规明月悬江海，几许人家夜枕安。鹘飞欲没海天宽，万动盈虚静处观。一画微阳迎日至，九畴休徵验时寒。世间劫火灰何限，物外仙棋局未残。好与苍生司性命，五风十雨报平安。落木萧萧泽国宽，偶舒岩啸纵川观。六鳌海阔征帆远，万象天低步屧寒。旅泊馀生箪食菲，宦游旧味瓮齑残。达人不堕牛山泪，何待将心与汝安。"
"寄寿牟提刑献之巘","宋末元初","方回","七十閒人两地仙，恰如同见会昌年。诗名我愧刘宾客，心事君真白乐天。致仕元无官爵累，藏书各有子孙传。磻溪淇澳可齐寿，入相封侯恐未然。乃翁曾记脱靴亭，直节高风有宁馨。知命时年弃轩冕，传心学问本家庭。饱餐霅水仍苕水，高揭文星更寿星。我亦七旬乃雌甲，林惭涧愧负山灵。"
"乙未岁除二首","宋末元初","方回","岂料身为七十翁，开怀且放醉颜红。身存惟恨恩难报，世换还惊事总空。百岁尚馀三帙数，万诗枉费一生工。盍簪列炬浑如梦，不似今年筑底穷。五十五时官早休，即今七十复何求。亦思稍为儿孙计，政恐深贻祖父羞。岂不忆家良有说，偶然得酒更无忧。诸公富贵新桃版，我是春前旧土牛。"
"追用徐廉使参政子方申屠侍御致远张御史鹏飞元日倡酬韵六首","宋末元初","方回","万马鸣鞭欲晓时，閒人盥漱未妨迟。儿童贺喜休多拜，卿相迁除不预知。随分乍醒仍乍醉，放怀无喜亦无悲。新年自爱新诗好，歙砚梅边洗刷丝。名臣汲黯郑当时，笔阵秦王将尉迟。疾电震雷千里起，乖龙老蜃九渊知。诸公犹羡归田乐，老我终无叩角悲。补衮得人卧桑野，可愁二月卖新丝。物有先时有后时，天工无早亦无迟。饱禁夜雨元非恶，暗受春风或未知。一死频烦衰白报，三生不为落红悲。解纷忆得吾家学，径与挥刀截乱丝。即是黄莺紫燕时，稍晴肯放百花迟。酒来尚许颜红借，春好何容鬓雪知。扶杖可从灵寿赐，闻琴肯作孟尝悲。山深粗有延年药，归老松根掘兔丝。岁岁花时是病时，不争春早与春迟。阴晴谩复题窗记，节气还因检历知。杜若荐芳聊可采，秭归啼苦未须悲。老翁堪与少年竞，勤把青铜照颔丝。七十翁非浪走时，夜窗自恨赋归迟。睡稀枕上无春梦，吟苦楼前有月知。茅索愿追田畯喜，瓜薪遥念室人悲。却须天上纶言手，小为农氓缓茧丝。"
"閒书二首","宋末元初","方回","年来心事乐陶陶，气不低垂亦不豪。酒饮八分何必满，棋赢一子便为高。脩行到此元非易，把捉从今更要牢。搢笏可须烦左手，年年留取剩持螯。草木归根白露零，寒蛬欲蛰动酸吟。每惊世事如翻手，难保人生不负心。旷野嗟嗟三献玉，权门诩诩四知金。旧来梁上称君子，犹自潜形伺夜深。"
"呈孟君复能静使君二首","宋末元初","方回","细玩包瓜以杞爻，俊人肯与秃翁交。公侯复始须廊庙，尔汝忘形未草茅。各诵新诗针遇芥，相期古道漆投胶。一樽百尺楼头酒，玄白无心赋解嘲。乃祖麒麟第一人，乃孙今代笔如神。三迁孟子慈闱教，十二甘罗相阀身。海内豪吟公与我，花边痛饮夏连春。浮生倏忽关山隔，数步过桥莫厌频。"
"用前韵酬孟君复二首","宋末元初","方回","吞若虞翻梦里爻，古人不死与神交。成名永保传青简，临事终当藉白茅。足可一瓢居陋巷，岂堪二膳养东胶。龟藏六用泥中乐，未信时人蝘蜓嘲。眼空敢谓世无人，松菟相依似有神。邂逅十洲三岛客，崎岖万死一生身。深斟满酌堪同醉，雪鬓霜髯愧不春。别后诗筒恐难数，何如聊尔倡酬频。"
"次韵赵云中饮呈孟君复二首","宋末元初","方回","旧业田荒百顷莱，眉头长与醉怀开。春愁忍共金钗诀，夜禁偏嫌玉漏催。聚散有情都是梦，古今无物不成灰。何时再觅狭邪路，白骨谁非塌井苔。可遨昆阆步瀛莱，祇爱钻腮笑靥开。暮雨朝云元易散，昏钟晓鼓故相催。身如病鹤犹遗骨，心似焦桐亦未灰。纵使吾曹不排闼，不应门阈上苍苔。"
"丙申生日七十自赋二首","宋末元初","方回","先君无罪谪封川，天畀遗孤出瘴烟。忽到古希年七十，犹思上大化三千。苦吟足可编诗史，狂醉真宜号谪仙。五子传家无一物，聊将书册当青毡。一尺光阴七寸馀，暗惊前路恐无馀。匹如月欠三分满，又似蓂飘六片初。学问文章俱废忘，科名官职总空虚。诸孙中有小丁亥，十岁应能读我书。"
"七十翁吟七言十首","宋末元初","方回","莫笑衰颓七十翁，老来柔外尚刚中。评诗青眼时虽白，借酒苍颜也自红。轻薄交游翻手雨，艰难仕宦打头风。休官至此六逢闰，能忍穷人不送穷。自笑衰颓七十翁，全将拙钝易豪雄。犹贤乎已思诗苦，不失其驰饮酒恭。女嫁男婚俱失望，廷胪殿对总书空。倚楼夜夜看星斗，未了昏钟又晓钟。一鸣场屋老书生，晚节蹉跎百不成。旧试卷忘涂注乙，新吟藁漫草真行。柄臣全似逢崔胤，座主徒劳识李程。第五阿房关许事，樊川终自有诗名。饱观代谢四时成，勿讶阴晴小变更。何许三牲聊淡食，向来五马亦徒行。长哦王粲登楼作，浪得朱云请剑名。我死故应非短命，彼饕谁果是长生。千古斯文未陆沉，夏因周继太骎骎。瓜分缪主獾郎学，灰烬阴传桧贼心。江总不惭同北狩，钟仪何限尚南音。一龛花院伤前事，犹胜棺穿蔓草深。幼孤何敢事儿嬉，闻道惟惭性钝迟。早尚虚文迷释老，晚参实学溯濂伊。五更灯火芸千卷，两世冠裳桂一枝。梦幻无成吾不怨，庾愁江恨鬓丝丝。神奇臭腐变穷通，宇宙纷纭醉眼中。邓禹第堪文学掾，刘歆早作国师公。干戈世故千岐异，礼乐民彝万古同。造化岂应全聩聩，秋来依旧有西风。几夜楼东晓望时，长庚缺月傍参旗。江湖已满焉能久，天地将秋更不疑。暑渐变凉差可喜，老难重少自堪悲。年来辈行凋零尽，诗卷中多赋挽诗。三十科名续父灯，岂知七十老无能。儿童半长馀犹幼，门户中衰久未兴。南亩尽捐犹有宅，白头垂秃已如僧。平生诗力秋尤健，万里霜天击怒鹰。颓龄侥倖古来稀，休致多年但欠归。决不再思龟左顾，幸犹免赋雉朝飞。江山如旧几寒暑，天地无情多是非。能办东篱一杯酒，可须疏傅有金挥。"
"呈吕使君二首","宋末元初","方回","中川孤屿称诗才，雁荡龙湫遍赏来。千骑君侯鸣竞病，五年朋友共敲推。旧题谢守池边草，新寓逋仙屋角梅。欲叩吟窗看奇句，不应相遇只衔杯。纷纷衮衮笑儒酸，独爱齑盐远绮纨。国手文章无敌手，将坛家世上诗坛。海艘荡寇鲸波静，江寺除凶鬼胆寒。才调极高心转小，近时人物此尤难。"
"日长至寓杭","宋末元初","方回","閒身不想入鹓行，家近何分客与乡。所喜今年年最稔，又逢此日日初长。云容顿改不为雨，雪意尚悭仍作霜。岂意老翁开八帙，朋来聊与共清觞。自从丱角至童颠，是事无心总听天。今日喜逢长至日，来年恰遇古希年。一官三纪閒居半，万马千军命偶全。适有蜜蜂肯伴我，晴香烂醉玉梅前。"
"丁酉元日年七十一","宋末元初","方回","晚节诗如白乐天，每逢元日有新篇。九胪唱第今三纪，七帙开端又一年。风雪五更怜过马，儿孙百指望归船。老身穷健无烦恼，犹倚文章卖酒钱。扶胥湾口铁山头，汗漫空为万里游。一第仅如晁济北，万诗堪继陆严州。可用老扶灵寿杖，也曾亲到结邻楼。馀生无所求于世，今世何人识故侯。"
"送孙君文还桐庐二首","宋末元初","方回","谈笑丁年取甲科，一官潦倒鬓今皤。飞腾尚觉声名在，枯槁其如骨相何。舌鼓风雷无与敌，胸吞海岳未为多。向来一纪桐江上，殊欠先生共切磨。时违运往岂无才，老气峥嵘隘九垓。漫仕有声徐偃国，赋归不愧子陵台。相逢苦雨泥双屐，可及晴湖汎一杯。忽又趁潮上桐濑，山中春笋正堪煨。"
"送刘叔有还古鼎","宋末元初","方回","我尝飞过洞庭湖，但有青天地欲无。出峡蜀人趋鼎澧，溯江荆阃救巴渝。飘零诗酒全如梦，流落兵戈剩此躯。今日升平归去好，汎洲应有橘千株。题诗曾到古桃川，回首惊嗟四十年。画省郎官领宾客，白须道士似神仙。合城围解江流沸，鄂渚兵豗广徼穿。此处与公已相识，时筹前事一茫然。"
"丁酉生日二首","宋末元初","方回","今年五月冷非常，拥袖无聊一老尪。应俗但宜司马好，全生不必次公狂。绛人甲子差相近，皇考庚寅暗自伤。病酒客楼听泥屐，愁边更用雨淋浪。未苏残醉茗频煨，夙荷诸公载酒来。照镜所存唯雪鬓，典衣已尽况银杯。色婴单豹偶然耳，带索启期焉怨哉。弱水元无三万里，此心安处是蓬莱。"
"生日又二首","宋末元初","方回","畏途偶许玩馀生，晚节尤难保令名。一秃翁真韩长孺，五男儿可晋渊明。凄风开户绵重著，漏雨溅床酒懒倾。俗事沓来败人意，且须坚坐待天晴。岂料生逾七十年，孩提脱死瘴乡烟。未能汤饼觞朋友，祇合炉香拜祖先。养性有书知道理，夺胎无药学神仙。天都峰下旧茅屋，消得严滩十日船。"
"送林学正爱梅二首","宋末元初","方回","早与梅花歃血盟，岁寒同社保幽贞。八诗共识林和靖，一赋谁知宋广平。邂逅老夫传此本，殷勤今日送君行。开元宰相和羹事，铁石心肠待晚成。平生自号爱梅人，家住江南野水滨。屋角暂辞千树雪，马头犹带一枝春。馨香事业终须在，酸苦工夫盍少伸。莫学君家旧处士，西湖空老太平身。"
"送天目吴君实馆越","宋末元初","方回","天目山人客鉴湖，请言近世两鸿儒。洪平斋集亲抄否，陆放翁诗背诵无。绿芡紫莼乘月采，黄精白朮入云锄。土毛未负将军腹，万卷撑肠定不枯。试问推潮鬼定知，几吴几越几西施。八千又见阴陵散，十九终存曲水之。我辈不当争外物，如君可用要人诗。勉哉往学南山豹，端复深藏雾雨姿。"
"送王宣慰中斋上温州","宋末元初","方回","两朝参预庆源长，愧我蒹葭玉树傍。先世幸联龙虎榜，难兄复接鹭鹓行。江东连帅迎前纛，浙左侯藩饯去艎。每愧淡交无以报，愿闻所至有甘棠。梦草堂边下榻时，隙驹四十五年驰。东嘉太守真知己，西里先生共赋诗。前辈风流元不远，故家文献未全衰。留耕相种书元帅，好与儒坛建鼓旗。"
"次韵高子明投赠二首","宋末元初","方回","中原从昔信多艰，尚有文才与古班。诗律规随元好问，乐章隽永蔡萧閒。要知精会神全处，须到声销色泯间。此话无人胶凤觜，一蓑烟雨紫阳山。四时天地共成春，千古羲黄寸壤邻。空复飞车行万里，本无弱水隔三神。大人尺蠖同伸屈，俗物群狙易喜嗔。子欲从吾参此妙，倒翻银汉洗尘巾。"
"岁除次韵全君玉有怀二首","宋末元初","方回","心事天涯客海涯，自筹何止一毫差。枕诗夜夜攲檐溜，浊酒朝朝漉井花。元日惯曾经百窘，幼男勉为讲三加。扬扬喝道楼前过，肥马轻裘几子华。全老忽贻寒夜句，岁阑吾党久离群。一场噩梦三千字，百载颓龄七八分。孰与挽前轩此士，端能殿后栋斯文。乡傩礼失求诸野，小鬼应犹畏灶君。"
"次韵君泽夜坐示子侄三首","宋末元初","方回","灯影稀疏两岸楼，市声已寂睡声齁。几家梦断三更过，此老心穷八极游。服气仙人吾不学，坐禅释子彼何求。夜思昼读诸郎识，俯仰青春鬓忽秋。一样乾坤几样人，甑生尘异袜生尘。寒窗黄卷青灯雨，暖阁金钗玉斝春。谁同公子梦方魇，我与先生诗又新。□□儿曹供笔墨，为言不是写真真。雨脚如麻坐到明，雨楼听尽五更声。无人共唱寻寻觅，有子聊教仄仄平。凌室不能藏腊冻，稼场或至误秋成。谁知忧世书生意，惟愿天阶正玉衡。"
"送白廷玉常州教二首","宋末元初","方回","世间可读不多书，岂但撑肠似蠹鱼。小技仅能攻浅近，大言徒用骋高虚。道心切戒偏忘助，义事毋先计毁誉。我学暮年方见此，毗陵博士比何如。诗酒论交几岁寒，更无我辈瓮齑酸。剧谈公每掀髯笑，伟干人皆仰面看。纵使未前乙夜席，何妨暂作甲科官。祖风雅肖香山白，白玉堂登未是难。"
"送方复大宣城学录","宋末元初","方回","莆田鄣郡本同宗，更著深衣臭味同。秃笔有天犹易补，孤灯无地可能容。不趋宰相翘材馆，宁纠诸侯泮水宫。十载凤池科尚在，已应一举首登龙。方氏来南汉闰时，蒸尝所在富孙枝。歙溪真应仙翁墓，严濑玄英处士祠。邂逅弟兄元共祖，殷勤子我总能诗。因风不要花瓜颗，梅老遗篇幸寄之。"
"三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首","宋末元初","方回","第五桥通曲港船，直摇春水到门前。休官久作渔竿客，扶老来寻鹤氅仙。畴曩欢娱如昨日，今吾衰飒最高年。旧坟新冢石羊马，且举残杯莫怆然。湖山春色已如斯，城市原来了不知。百五韶华全似画，二三名胜总能诗。忽惊我辈相携处，谁识吾人始到时。五十四年前弱冠，设盆犹忆唱闽词。暮年无不与心违，节物过从事总非。何处青梅尝煮酒，谁家红药试单衣。半酣便合拿舟去，骤热犹容借扇归。忽忆向来独立处，雪天閒看白鸥飞。生长西湖死葬湖，兴言舟子与农夫。全家衣食凭摇橹，历世儿孙学荷锄。布衲劣兼蓑笠有，齑汤恐并酱醯无。金盘玉箸环歌舞，午鬨昏空一任渠。后生谁识旧西湖，除却山僧树总无。何至梅仙坟亦掘，惟应葛岭鬼当诛。红裙鞭镫追游女，白首端章笑腐儒。两盏三杯更多感，不如烂醉眼模糊。"
"次韵沈茂实小园偶书","宋末元初","方回","人因雅俗分高下，同是园林兴不同。时觉燕莺相尔汝，焉知蜂蝶有雌雄。岂惟酒可兼诗可，常在花中与竹中。秋老纱窗犹未换，要令深夜月华通。秋风粳稻又尝新，续食年年肯济贫。远学佺期响□□，近同东老致仙人。贵公勋业一杯水，俗子面颜三斛尘。流火授衣诵豳什，戒寒深恐雁来宾。"
"送胡云峰炳文录广信二首","宋末元初","方回","盖舆上下立乾坤，眼底无人可与论。分数不难升地位，丝毫未易见天原。因重文字穷羲画，速肖生徒半孔门。斗食泮池何足浼，晦庵异姓要云孙。近沿关洛至乾淳，远探羲图未画真。自古斯文元有种，即今所学不无人。转移鸮泮希声起，判断鹅湖正论□。□□诸生仕邻国，变齐同囿杏坛春。"
"次韵送郝同知还闽二首","宋末元初","方回","平生奔走遍区中，老尚流离作寓公。合坐黄堂称太守，愿求丹剂学仙翁。繄谁虎豹占文变，何限貂蝉出武功。可似有心随李耳，流沙西迈过崆峒。字画多年逼献之，高材天赋岂人为。一枝秃笔无能敌，百尺名楼有所思。碛马塞鸿忘旧梦，建茶闽荔富新诗。皇天具眼终徼福，多病从来喜让夷。"
"春半久雨走笔五首","宋末元初","方回","月馀不浴不梳头，垢服埃巾独倚楼。万古事销閒里醉，一年春向雨中休。天时才暖又还冷，人世少欢多是愁。治乱无穷如纠缠，华山高卧最为优。早从师读易乾元，晚乃微探性命源。道在一前包宇宙，心无二处契羲轩。行将死矣依先冢，即合归欤理故园。二十馀年复韦布，人生焉用两朱轓。才喜晴明又雨阴，寻春未了早春深。牡丹芍药□□□，寒食清明上冢心。诗癖已应吟万首，酒狂何止费千金。□□百岁三分过，屡死焉知活到今。万事心空口亦钳，如何感事气犹炎。落花满砚慵磨墨，乳燕归梁急捲帘。诗句妄希敲月贾，郡符深愧钓滩严。千愁万恨都消处，笑指邻楼一酒帘。耳焦发秃四肢枯，年近非熊异壮图。见识渐高诗□□，精神常好酒相扶。地舆茂育元非有，天宇空虚不是无。自笑太仓中一粒，梦魂夜夜侍都俞。"
"醉题二首","宋末元初","方回","倏忽侵寻八十翁，平生学问见诗中。可因道术仙能到，何用禅言佛不同。是是非非双鬓白，莺莺燕燕百花红。太岁壬寅题此句，小楼买酒酹东风。卖花人憩小楼前，买几枝看日典钱。诗向梦中频□□，□才醉后便如仙。贫閒略比陶元亮，老寿将过白乐天。□□定为林下计，严滩西向练溪船。"
"送丘正之海盐州教授二首","宋末元初","方回","而立年前髭未长，金台早已擅名场。法书笔下蛟龙□，□句胸中锦绣肠。斧藻一州专学校，枌榆卜舍近家乡。□□讲道相传授，不在槐花举子忙。去年七月朔风潮，倒海排山蜃鳄骄。亭□□□□□□，□宫未必尽飘飖。随宜补葺灯窗破，循序扶持粟廪□。□友一心研义理，浙乡风俗未萧条。"
"五月二十三日怀归二首","宋末元初","方回","拔茅犹在盍归休，何事清河日倚楼。百岁四分三已过，十朝九醉一无愁。独遗蕙帐容逋客，谁向瓜田识故侯。定是紫阳山下路，西风仙袂揖浮丘。生红一簇海榴枝，惭愧虚翁两鬓丝。久客湖山何足恋，□□父子自相知。江南江北千钟酒，身后身前万首诗。连□□霖忽开朗，人生亦有晚晴时。"
"次韵曹清父营生坟追和范石湖韵四首","宋末元初","方回","桑榆未迫尚东隅，诸子盈前返哺乌。早检青囊营□□，□□丹灶著工夫。无生话可忘言了，自祭文能信手摸。□□□年未遑办，一抔□□□良图。古来奕世保松楸，八百姬周四百刘。今代未闻□□□，□时尚想引魌头。干戈蒿里无完穴，□□兰亭有□□。□□□□谁可免，一杯聊□祝千秋。□□如斯举一隅，谁非长夜閟金乌。裹尸马革真□□，□□□山浅丈夫。羽化苦无仙伎俩，茶毗别是佛规模。□□彭祖终须尔，匪悟浮休肯豫图。杀心奕局响纹楸，鸡肋何如酒德刘。世事但堪常袖手，人生政要早回头。谁能卒办鱼千里，自笑终成貉一丘。□□明年才七十，商山剩饫紫芝秋。"
"赠胡端本显伯教谕二首","宋末元初","方回","星□□□□诸胡，乡里人人仰范模。韬养沉潜求大□，□挥□□号通□。□生不出跧吟屋，垂老□□□□□。□□旧坑砚中觅，浮溪汪氏遁翁朱。芙蓉岭外矮窗开，夜读灯从祖父来。四海八荒□□□，□山一壑绝尘埃。生涯晚节香黄菊，世德清阴映绿槐。□□仲车教乡里，何时除目下行台。"
"八月二十日赵西湖携酒夜醒二更记事","宋末元初","方回","社袄初穿暑气收，今朝五日过中秋。隔湖我每思□□，□市公能顾小楼。斗酒只鸡承厚意，扁舟匹马约閒游。吾侪不与人间事，肯挂眉头一点愁。酒醒更深独倚楼，天清地静俯河流。梧桐影转三更月，蟋蟀声催万象秋。自古有生皆有死，即今无喜亦无忧。更著四年当八十，我于人世复何求。"
"次韵灵鹫清长老二首","宋末元初","方回","粗读书难尽信书，世谁鲠直但阿谀。平生湖海悲游子，晚岁乾坤老腐儒。知己尚堪抬醉眼，从僧似欲剃吟须。何当灵鹫兼三竺，日伴猿饥侣鹤臞。得句无僧字不清，公来一日两诗成。龙雷珠浦东坡和，海日江潮老宋惊。鲁直尚能推大国，长卿谁可诧长城。二桃三士抱吟膝，我所师兮葛孔明。"
"乙巳三月十五日监察御史王东溪节宿戒方回万里饮灵隐冷泉亭赵宣慰君实赵提举子昂灵隐寺知事晦坛治具西方僧四人两提领北人放泉喷雪观猿掷果予醉先退赋诗五首记之","宋末元初","方回","年年时节美春三，谁识湖山绿似蓝。万户栋梁双语燕，千村桑柘两眠蚕。鼓钟下竺寺连上，香火北高峰胜南。除却咸平处士外，何人更此筑吟庵。渊静涛飞亦壮哉，冷泉亭右闸初开。一时变作跳空雪，万众惊闻喷壑雷。老鹤远过彭祖寿，巨杉何啻盛唐栽。吾生八十重游此，身健犹堪酒一杯。世间春暖此间寒，万树阴阴万竹攒。骢马来游人不避，画龙谁写我频看。馀生久已忘三黜，高会犹容预四难。閒赏孤山梅五绝，樽前剩爱一枝酸。休兵三十有馀龄，铁马曾来似不曾。寒士喜从贤御史，閒人许识老名僧。画船处处歌春雪，厦屋遥遥贮腊冰。保得西湖如此好，心知明首遇良肱。三月晴过半月春，真成好景与良辰。簪花骑马多游女，掷果呼猿不畏人。湖山行乐有心赏，天地太平无战尘。两纪逃名作閒客，乐哉七十九年身。"
"送方仲和信州学正二首","宋末元初","方回","公论乾坤万古留，秋崖秋壑两般秋。尚思下惠甘三黜，肯向新都羡五侯。籍甚故家佳玉树，彼哉亡国阽金瓯。同乡同姓仍同榜，喜见烟中跨灶楼。科第官资异昔年，束书聊憩玉山前。师生讲暇皋比地，兄弟吟高雁字天。虚谷宗生双鬓秃，秋崖家学一灯传。向来晦静相逢处，诸老犹应有断编。"
"思家五首","宋末元初","方回","忆昔年垂五十时，紫阳山下结茅茨。閒花野竹三间屋，皓月清风万首诗。得罪权臣常自笑，逃名市隐复奚疑。寿登钓渭真惭愧，不学空令有四儿。湖海今非昔妙龄，未容许汜识陈登。归心七里滩头棹，客思三茅阁上灯。雪里梅香寻酒媪，雨前茶好待诗僧。近来衰老嗟何似，怕啖杭州六月冰。世道骎骎似可咍，多年吾已似衔枚。品题已定门人叛，议论方公敌国来。瓦砾敢侔珠玉价，茅茨谁办栋梁材。渊明归去庐山下，未少黄花酒一杯。弱冠吟诗六十年，自然熟处有肥仙。坡翁追和陶元亮，谷老深惭白乐天。苦李道傍人不采，蟠桃海上事空传。平心定气求中道，佳句无穷在眼前。黄山三十六峰豪，南照城楼百里高。五岭旧坑金作砚，双桥新酿玉为醪。浙乡巨舰供鱼鲞，淮郡骈肩致蟹螯。牛尾狸兼马蹄鳖，消得坡仙赋老饕。"
"武林感旧又二首","宋末元初","方回","钱塘多少少年人，孰识回头迹已陈。绿草地元无绿草，红尘天更不红尘。三茅观顶灯犹在，六部桥南塔顿新。试问众生诗得意，袈裟底下自由身。吴侬青盖已云何，郎罢犹能欸乃歌。湖上船稀西子老，城中马响北人多。珍烹富户金千埒，负贩贫民雨一蓑。倏忽虚盈三十载，世间春夏几南柯。"
"万山堂呈史察使","宋末元初","方回","□□□□□□□，□□□□□□□。□□□□□□□，□予年事雪盈头。药岩夏冷水泉润，茗屋午香窗户幽。相过端能坐终日，微吟清啸两无求。质肃英声盖九州，名孙吾获与之游。胸中所学万青简，堂上有亲双黑头。买砚新添行橐重，抄书勤过野庐幽。雕鞍长剑纷纷是，人物如斯岂易求。"
"次韵邵君以容名斋二首","宋末元初","方回","细读来诗窥所学，忘机忍事用功深。远同随笔洪公号，妙得吟窝邵子心。怀抱春浓重酝酒，语言渊嘿绝弦琴。我能容物天容我，无是无非镇似今。我能容物天容我，容足元消地几多。结莫逆交聊尔汝，闻无义语勿谁何。飘零踪迹因循惯，冷淡光阴苟且过。人世政如蚕食叶，百年谁办茧成窝。"
"怅惋诗二首","宋末元初","方回","鹦鹉笼开綵索宽，一宵飞去为谁欢？早知黠妪心肠别，肯作佳人面目看。忍著衣裳辜旧主，便涂脂粉事新官。丈夫能举登科第，可得妖雏胆不寒。一牝犹嫌将两雄，趋新背旧片时中。陡忘前主能为叛，乍事他人更不忠。玉椀空亡无易马，绛桃犹在未随风。何须苦问沙吒利，自是红颜薄老翁。"
"晚春客愁五绝","宋末元初","方回","江外芦芽老，城中柳絮飞。春风犹几日，谁与濯征衣。春老鱼苗动，江肥雪水来。大孤山下路，何日泛舟回。想归归未得，悔醉醉还频。不料湓江上，题诗送晚春。十载干戈后，辛勤莳牡丹。岂知身是客，借与别人看。老身何可病，客舍只宜晴。晓鼎催煎药，窗间又雨声。"
"漫兴九首","宋末元初","方回","索文僧送纸，赌酒客争棋。定要全无事，何由更有诗。老岂堪从仕，穷应不为诗。死生元有命，病亦莫求医。我欲培修竹，新添笋几根。徘徊看不已，爱惜似儿孙。半落酴醾雪，微舒芍药丹。薰风交割近，特地更春寒。静院幽花馥，空庭皓月明。春寒夜更好，未有一虫鸣。索果娇儿怒，胹羹老仆顽。欲嗔仍复笑，掩卷看南山。袍絮无堪换，柴钱久未还。有人来问字，赊酒醉花间。淡齑淘大麦，甘酪荐含桃。风调谁优劣，田家似颇高。欲跨羸骖去，江村访酒家。杖头无阿堵，肯听锦囊赊。"
"先天易吟三十首","宋末元初","方回","不识第一画，羲皇运腕初。凭空说仪象，枉著汗牛书。舜禹昔禅位，曾将易问蓍。即知重八卦，已自伏羲时。高下乾坤位，东西日月门。正身当午立，一点认心源。太极元无物，群生性命根。一奇仍一偶，万象满乾坤。四象写老少，两仪书偶奇。四从两上判，惟一邵翁知。八卦各为八，枝从干上横。厥初有何物，万物一根生。钟律及星历，军师兼井田。方圆两图在，万古立鳌天。从来二生四，谁谓二生三。迷路求玄牝，精微未许探。首言天地易，次语赞羲皇。系传谁精玩，先看第一章。子半至午半，南方旋北方。往来分逆顺，治乱判阴阳。有画无言语，斯文岂易知。人心对天一，更向画前窥。天地有定位，地天阳泰三。更于通气处，细认泽山咸。乾坤坎离位，元会运世篇。三百六十岁，才似一周年。瀛登唐治日，奎聚宋兴年。子午复南北，一声啼杜鹃。圆象天仪转，方侔地里分。独超形器外，寂感一灵君。河图天地数，五与十居中。所拱中一点，心为八位宗。六爻六画后，六位六虚中。此处曾著眼，玄哉无极翁。万世复万世，人心无改时。此理本非古，伏羲先得之。先觉欲觉后，三峰列四图。求精由蕴入，言说本来无。心法先天易，盍于离位求。傥非明出地，长夜使人愁。天地囿于气，圣贤脩此心。范围非有许，生聚尚斯今。水旱尧汤有，先天数可推。圣君得贤相，翻是太平时。神农尝毒药，轩后设难经。认取卦中意，仁心救未形。水平民不溺，谷播世无饥。气数如寒暑，能无理转移。谁识归奇意，专为禦患谋。将寒储纩絮，未暮贮膏油。两重三画卦，半束百茎蓍。避就殊凶吉，元无巧与奇。画处本天地，占时通鬼神。自然大道理，丝发不由人。嗜欲损为益，荣华降是升。圆图观起处，生意伏阴凝。独妙先天学，恭惟击壤翁。返观心是易，万化出胸中。"
"后天易吟三十首","宋末元初","方回","万古未来事，先天逆已知。卦中无不有，却要后天推。位须分对待，气即验流行。羲体兼文用，俱由造化生。世治常无乱，民安永不危。尚须西伯演，羲画可无之。易名缘变易，周义取周流。出震始终艮，当于此处求。震位东方木，胡为以帝言。一芽观出处，主宰见天根。万物皆相见，文明午日中。圣人南面立，品汇各亨通。兑泽何言说，秋成看水田。黄云万万顷，滋润作丰年。天一实生水，冬藏坎次乾。精神要休养，酝酿出春天。万物天为大，中间地次之。成功付诸子，父母似无为。雷风火泽水，独艮不言山。朔易指方位，万形消息间。君知已似嗣，音义古来同。万物生相续，南薰鼓巽风。役物至未极，分明土王时。嗣火孕金气，秋成方在兹。阳生在十月，亥谓之天门。战乎乾者物，乾实战于坤。八列方隅位，四周分至时。画疆兴庶务，地矩囿天规。宗庙蒸尝礼，朝廷觐见仪。无穷天下事，不过似农时。细玩文王卦，如何法地方。田从一井起，乡遂及要荒。观身不见背，动体悉由心。向阳负阴处，离坎细推寻。次谦终以巽，九卦至三陈。圣人有忧患，何况是凡人。元亨犹利正，始可用纯乾。未了一贞字，何由保性天。亨到离时见，贞从坎处来。归根培养熟，方解鼓风雷。背于身不见，亦不见庭人。物我俱无与，方知止处真。乾坤始开辟，六坎首经纶。士不知忧患，焉能免世氛。始屯终未济，世故信多艰。维坎刚中吉，周旋险难间。彖辞六十四，三十四言贞。干事匪正固，难求心外亨。亨嘉谁不愿，贞固士之常。乾体充刚健，坤爻认直方。祖考精神散，子孙能聚之。淫祠祭非鬼，萃涣义何居。卦之凶者五，否剥未济三。如姤与归妹，深防女败男。易经之下卷，何以始恒咸。贞女家人利，如诗有二南。二五时难遇，沈沦下位多。乾潜与坤履，退谨养天和。学者欲学易，当观羑里时。如何是敬字，恐惧畏忧危。"
"次韵陈正之团扇画一鱼二首","宋末元初","方回","莫想银丝脍，冰盘一醉吞。好为玉带佩，朝谒九重门。妙得濠梁趣，任公犗肯吞。□泉如有待，头角上天门。"
"题陶介夫见山轩","宋末元初","方回","湖上山如画，何人解见山。此心无一事，尽日捲帘间。湖上山如故，湖边客总非。容堂今不见，凉夜草萤飞。"
"偶书二首","宋末元初","方回","磊落终休矣，艰难晚见之。罔知当世事，殊悔少年时。一昨悬车后，蹉跎又五年。常书乞米帖，犹费买花钱。"
"后秋思五言五首","宋末元初","方回","多病全然懒，微凉尚未寒。偶然无一事，蛛网雨中看。诗老吾衰矣，秋风又飒然。黄花香五度，八十太公年。黄陈今不作，天地少诗人。不是诗人少，诗人未必真。诗与风骚迫，文兼史汉长。半山非不尔，僻学汴梁亡。五房十昆仲，独许一身存。今日重阳日，登楼欲断魂。"
"偶题五言绝句五首","宋末元初","方回","不寐常攲枕，无言独倚楼。江淹犹匪恨，庾信始为愁。落木包生意，来鸿定去期。如何萧瑟气，有许楚臣悲。春秋踰致仕，南北粗知名。有客来相问，如何不治生。为客弹长铗，□□□短衣。奈何年不肯，五过古来希。自古有治乱，谁家无是非。晓床听邻语，琐琐诉寒饥。"
"次韵康庆之题予桐江诗卷","宋末元初","方回","每愧诗无古风调，背山楼阁晒花裈。稍知海若吞河伯，敢眩蹄涔一勺浑。小儒百窘似贫户，薪及扊扅襦作裈。梓泽珊瑚许窥否，未多玉璞与金浑。"
"次韵康庆之催借所著及谢见过","宋末元初","方回","闻道公家所著书，担囊荷箧喘肩夫。定应未肯轻传借，良贾深藏有若无。胸涵太古恐无邻，面著微埃讵许亲。顾肯城南访穷巷，松风时煮一瓯春。"
"重阳吟五首","宋末元初","方回","射蛇戏马老刘郎，不为乾坤减战场。三径寒华空怅望，閒居无酒对重阳。心炎何处不南荒，瘴海烟深有玉堂。随地著身无得丧，菊花开日即重阳。此身生死国兴亡，摇落年年本是常。无奈潘郎解悽怨，满城风雨近重阳。衣冠南渡紫微郎，流落天涯事可伤。不是诗人终不会，乱山深处过重阳。战尘漠漠草荒荒，兵过村空菊自黄。死尽亲知身偶在，干戈丛里见重阳。"
"虽然吟五首","宋末元初","方回","林下机声复碓声，时时犬吠又鸡鸣。虽然此是寻常物，村落闻之即太平。沽酒人家短竹篱，门前三两牧牛儿。虽然此是寻常物，军马才过不见之。桑柘阴阴间苧麻，店前下马便斟茶。虽然此是寻常物，乱后空村没一家。大妇银钗小绿裙，采茶洗菜踏溪云。虽然此是寻常物，一旦无踪为过军。屋上炊烟屋下灯，客来汲井具瓶绳。虽然此是寻常物，不是承平见不能。"
"赠高相士二首","宋末元初","方回","武安何谓锐头将，贞观才无福手民。世上封侯人不少，封侯人是杀人人。贩商公事名才吏，钞掠平人号战多。相貌奇厖心惨刻，天生此辈欲如何。"
"为牟德范题石湖遗墨意有未尽复赋五首","宋末元初","方回","青春日月羁尘鞅，朱夏乾坤炽暑炉。略对风檐紬古卷，閒愁吹得一星无。汉陵往事馀金碗，湘步空名尚铁炉。地下中郎今不作，典刑真属虎贲无。不寻蓬岛求仙药，肯羡铜山侈赐炉。独有平生嗜古癖，谁知东郭履全无。传道府中浇茗碗，灵坚陇畔炷薰炉。银钩茧纸闲舒卷，锥也无时未是无。日长饥雀窥铛釜，雨过跳蛙上灶炉。莫笑晒书亡玉轴，荆州还识半人无。"
"春日小园即事十首","宋末元初","方回","閒园草草欠楼台，一纪干戈梦里回。尽失牡丹三百本，新移初见一枝开。小亭新筑赏天香，恍惚春风旧洛阳。人道此翁畦菜手，元来亦解种姚黄。长忆江湖看雨时，插天挂尾玉龙垂。归来老手今无用，养小鱼虾掘小池。摘花不恤种花难，几日工夫一日残。最是好花留不得，不如只种菜花看。城中谁道有花村，吟出园门醉入门。共笑老人骑老马，病身俱瘦壮心存。傍宅荒山几许长，荛夫芸子纵牛羊。何当尽与栽桃李，叠石周遭筑短墙。颓然无用一憨痴，虽老元来未可欺。鼻涕垂颐病拥塞，幽花香处最先知。莳药移花撰石名，稍加心匠可经营。天真不假人为力，绿树啼莺一两声。四十九时初作郡，帆风笠雨十馀年。野花山鸟应相笑，依旧归来无一钱。身隐山中聊复尔，诗传海外岂其然。□间日有人携酒，□恼如天亦醉眠。"
"酴醾盛开二绝","宋末元初","方回","罗雀閒门未寂寥，小园花事自春饶。日葵霜菊踰千本，更有酴醾十万条。雪色联飞蝶过廊，乌衣交语燕归梁。酴醾花下午酲解，春静人閒白日长。"
"孚舟亭新成赋十绝","宋末元初","方回","岸人胆落傍船看，鼍吐鲸吞一叶寒。鬼伯神官莫狂荡，灵台无愧自平安。南北东西四面看，舸轩虽窄自心宽。永无金马门边梦，岂有黄牛峡里滩。春浓面面透花香，秋皎团团转月光。窗户总空天是壁，如吾肺腑没遮藏。六爻虚实相为用，二位高卑各有宜。顺抚说随心不爽，风漂罗刹有还时。傍石横陈八柱亭，一篷撱矮似船形。松声浪作风涛吼，何处风涛不惯经。心许天知不愧天，酣风醉月仰天眠。自疑略似知章马，人道还如太乙莲。不须有客问张凭，且要无人觅庾冰。好是夜寒风浪静，月明空载一孤僧。人间踏地有风波，归老山林莫问他。身是我船心是柁，早寻岸泊奈侬何。向来人唤老梢工，解使帆樯八面风。今日钓鱼亦无力，劣能听雨卧船篷。不待圆□□□□，□□□□□□□。栖梁燕乳春声豫，细玩天机坐此亭。"
"春晚杂兴十二首","宋末元初","方回","七年守郡罢三年，卖尽山中五顷田。书籍可捐衣可典，犹能醉面仰看天。林下萧然一秃翁，吟髭全白醉颜红。米盐薪炭时时绝，自古诗人例合穷。卖茶犹说有征讥，蕨菜何为入市稀。往往提篮采山者，怕逢猛虎竟空归。午亭春醉耸吟肩，终是风流不愧天。屑麦调酥慢熬火，牡丹花共菊芽煎。漫浪桐江一把麾，往来今积十年诗。次山自序舂陵集，岂望夔州杜二知。岂有耶溪父老钱，无朝无暮在樽前。樱桃豌豆分儿女，草草春风又一年。随分栽蔬复种花，逐时温酒又煎茶。两儿能售严州屋，便可归来共一家。尪羸老马尚堪骑，象笏金章已属谁。政使死时无一物，清心壮胆有天知。溪鱼山笋佐新篘，大胜长安上酒楼。春老犹寒宿酲困，酴醾花下拥绵裘。桐花落尽熟朱樱，无数珍禽绕树鸣。绣羽翠衿政堪玩，伊谁轻著弹丸惊。城市尘埃不见诗，西村东坞可寻谁。夏前十日尝新麦，政是江南最好时。芳草茸茸没屦深，清和天气润园林。霏微小雨初晴处，暗数青梅立树阴。"
"雨馀早起五首","宋末元初","方回","灯暗窗明暖又寒，破鞋不待藓痕乾。惜花爱笋人谁解，冒雨行来百匝看。枝枝红药蕊头偏，应是难禁宿雨湔。好物不扶扶恶物，已耘死草更昂然。密树阴阴小石台，雨馀更绿几痕苔。蜗牛上到葵花顶，日出如何下得来。浓绿园林晓雨新，莺啼近树不疑人。千枝罂粟红如锦，谁谓侬家已送春。懒照青铜雨垫巾，试将攲正问傍人。含羞小婢无言去，应笑髭须总似银。"
"探菊二首","宋末元初","方回","秋旱今年冷意乖，将无断送老生涯。山田百谷俱焦槁，一雨何妨为菊花。心最怜渠旱菊苗，蕊青如粟间如椒。小劳汲井何妨事，有酒吾当着酒浇。"
"中秋前夕三首","宋末元初","方回","中秋无酒定醒然，清赏今宵月已圆。喜我小儿才五岁，犹能倚户望高天。稍穿疏树残光碎，徐碾晴空素艳流。交过子时是明日，搀先半夜赏中秋。山头月到天心小，林下秋生夜半寒。不待明朝已三五，四更仍续五更看。"
"下营晓行二首","宋末元初","方回","霜锲驼裘耳欲冰，谁家先我已宵兴。道傍篱落遮丛筱，隔火荧荧见一灯。月淡云浓弄晓晴，草中白处路微明。垂鞭缓辔十馀里，始听鸣鸡第一声。"
"倚楼二首","宋末元初","方回","西风迎面晚凉新，略展青铜正幅巾。独倚阑干偶无事，閒看楼下奕棋人。楼头独立到昏鸦，尽日丝空小雨斜。何补乾坤浪生死，青青无数瓦松花。"
"为魏塘王居士留三日二首","宋末元初","方回","水乡熟处未全饥，舟楫安行盗亦稀。乘兴聊为三日客，魏塘酒贱蟹螯肥。魏塘酒贱蟹螯肥，久要人情忍重违。呼妓访僧俱不必，醉三昼夜可言归。"
"泛浙江二首","宋末元初","方回","不为潮从海上生，元来水浅浪波平。屈曲盘旋船百转，始知从古浙江名。海门山到富春山，碍石冲沙水几湾。不是此江故盘屈，雪涛何得诧吴蛮。"
"江行大雨水涨四首","宋末元初","方回","客路由来但喜晴，山深何况更舟行。孤篷酒醒三更雨，滴碎愁肠是此声。一夜水高丈五六，移舟稳傍渔家宿。矶头浪急上滩难，舟子索钱赛神福。踏竿倒挂似飞猱，水长船行拂树梢。忽讶平途成峻濑，更怜危石没深涛。何处岸颓漂大树，明朝水落阁平滩。村民争剪为薪去，万事从前预料难。"
"舟行青溪道中入歙十二首","宋末元初","方回","覆野春阴不肯晴，舟中无酒亦无饧。故教客子知寒食，时有梨花一树明。立岸儿童看客过，人烟近处放牛多。万株漫自栽桑柘，一缕何曾织绮罗。乘时盗贼起风尘，战血苔痕几度春。古庙仅能存大树，荒山犹自少行人。水杨梢上欲绵飞，犹觉春寒未解围。为怕江风吹客梦，船篷缺处塞蓑衣。晚风微劲喜新晴，夜半船窗漏月明。卧看孤篷摇水影，悠然枕上一诗成。夜寒如觉有猿吟，积翠重苍万壑深。下水轻舟弦脱箭，盘山细路线穿针。刺桐花发草如蓝，欲卸绵袍剪纻衫。一夜春霜忽如雪，江南天气不宜蚕。野桃篱落鹊双鸣，春晓微寒放嫩晴。汛扫松楸家已近，犹馀七日是清明。花间预想到家时，笋蕨堆盘荐酒卮。点检儿童参小学，招呼朋友说新诗。青溪元是歙东乡，吾祖于时肯宝黄。避地江南结庐处，同时邻舍有严光。蕨拳欲动茗抽芽，节近清明路近家。五日缓行三百里，夹溪随处有桃花。歙州民与睦州民，比似吴儿大较贫。为问山中有何好，山中剩有读书人。"
"题徐赞府不负堂","宋末元初","方回","哦松人与职俱清，时见春郊雨又晴。所学政应如陆九，只消一语了平生。官无大小各分忧，可但专为七尺谋。说著此身便非是，寄声多谢薛嘉州。"
"为吴太初题初邻斋二首","宋末元初","方回","此宅元无一物遮，问君隔壁是谁家。伏羲未画前头事，篱落傍边靠得些。三两茅庐一径深，略知住处未知心。元来有物先天地，难向君家屋畔寻。"
"跋张明府独乐园图二首","宋末元初","方回","熙宁相住半山寺，元祐人宗独乐园。早起庵中钓鱼手，未应宣靖失中原。独乐人闻新法新，定应翻作独愁人。墓碑一仆党碑立，已觉园花埋战尘。"
"□□□","宋末元初","方回","□□□□□□□，□□□□□□□。□□□□□□□，□军不复过前村。句圆字稳削陈言，诗律吾曹合细论。五藁端能压南岳，后村死后有前村。"
"同金汉臣徐蜚英小饮傍溪寺二首","宋末元初","方回","万峰奇峭一川平，四月清和十日晴。蚕麦丰登宜把酒，山城只欠艳歌声。高凭远眺酒频斟，谁识风前快饮心。州县长官胜邻境，秧畴水满树林阴。"
"次韵徐赞府蜚英八首","宋末元初","方回","长官行县课农书，耕叟治田贾趁虚。上到岭头望应喜，人烟今密旧时疏。高低田水入溪流，溪岸閒横野渡舟。麦饭家家甑中有，永无犊佩起山头。树形万怪石千奇，我亦曾行亦有诗。焉得一官如长吏，出郊长是看山时。悬崖复岭间冈坡，如此天边远碧何。谁道此中曾得句，道傍老树阅人多。骑入州城出县城，不须人送不须迎。连峰峻岭崎岖极，政自胸中掌样平。摩拊茕嫠达下情，领州作县总书生。清诗要自清心出，比自新安水更清。屏除呵殿少人知，随马囊诗更有谁。五百不来村落静，自然生齿似螽斯。老农持底报君公，十日甘霖五日风。夜静山中看天象，福星偏许照江东。"
"题吴山长文英野舟五首","宋末元初","方回","春潮滞雨横舟晚，成就苏州一段奇。向使有人争此渡，韦郎眼底定无诗。下邽老子扶黄屋，直上澶州城北楼。辽阳铁骑惊相问，旧日巴东野水舟。我有孤舟自天地，沙头问渡苦无人。谁家贾舶浮溟渤，脱命蛟龙亦损神。大才定复不求售，至宝政须能自珍。一篙用著方知贵，只恐悠悠懒问津。世多汉水昭王事，谁辨乌江亭长心。君知此处真堪托，天下无波可得深。"
"三月三日西湖第三桥四首","宋末元初","方回","北曲南歌日日新，红妆不逐落红春。网鱼野老何曾觑，岂是心肠木石人。正月桥西卖酒家，柳初青眼草初芽。重来红紫随风雨，犹有野田黄菜花。尽道西湖久寂寥，红栏干落但空桥。细思未有苏堤日，且把閒愁著酒浇。野蔌随宜酒半醺，富儿盘馔拥红裙。兰亭会上无丝竹，芥蒂区区笑右军。"
"次韵阎学士靖轩赠受益山居二首","宋末元初","方回","十里方诸影绿鬟，空濛潋滟一窗间。天河不洗读书眼，未可同君上此山。八月涛江五月湖，画图一见粟生肤。君家奄有两奇观，更觉天真胜画图。"
"庆陆仁重举男四首","宋末元初","方回","治郡年才半买臣，青春天上送麒麟。鼎来好事由阴德，曾活澄江十万人。相门佳气夜葱葱，早已凭熊更梦熊。二十此郎作文赋，乃翁仍是黑头公。升平重见上元天，箫鼓声中璧月圆。惟有高门更多喜，金盘分送洗儿钱。积善悬知庆有馀，芝兰衮衮秀阶除。紫阳一滴泉源远，早聘名儒授四书。"
"秋日古兰花十首","宋末元初","方回","绿叶梢头紫粟攒，离骚经里古秋兰。时人误唤孩儿菊，惟有诗翁解细看。可待清秋菊共芳，春苗夏叶已先香。握兰故事人谁识，夙世庞眉汉署郎。远闻香淡近闻浓，紫穗丝丝吐雪茸。不识幽人殢姝子，儿曹方醉木芙蓉。玉露金风喜乍凉，紫茎绿叶荐秋芳。今年最好中秋月，更著秋兰月下香。大似斯文不遇时，无人采佩世无知。援琴与鼓猗兰操，五百年间一退之。椒浆桂酒蕙蒸殽，学子人能诵楚骚。惟有籍兰无识者，老夫对尔首频搔。纫兰为佩楚忠臣，直道从来不屈身。为报拖金鸣玉者，如君多是折腰人。雪丝松细紫团栾，今代无人识古兰。本草图经川续断，今人误作古兰看。一干一花山谷语，今兰不是古时兰。重阳菊畔千丝紫，隆准曾孙却解看。楚词兰有晦翁注，模写真容本陆玑。不待花开著囊贮，紫茎绿叶可熏衣。"
"次韵张鹏飞三绝","宋末元初","方回","舐犊区区笑老牛，阿瞒焉恤一杨彪。英雄误理大床话，卖药惟应学伯休。酒箴酒颂日夜读，后喜伯伦前子云。浪说平生三万卷，一言无用总虚文。雪天人品最高者，蓑笠江干一钓竿。才有侍儿焉识此，党晖陶谷总酸寒。"
"寄同年宗兄桐江府判去言五首","宋末元初","方回","联翩同挂别闱名，尚得秋崖病体轻。三十四年如一瞬，梦中时见老先生。秋崖犹子蛟峰弟，同榜三人老弟兄。君玉中尝辞直指，去言晚乃佐专城。不识康庐真刺史，可怜德祐假平章。木绵老鬼死遗臭，万古秋崖姓字香。子陵滩上一诗翁，七十四年双耳聋。第一老穷吟第一，一樽时与酹江风。好山多处说严陵，官事閒时定一登。野寺岂无僧十百，爱僧须是爱诗僧。"
"寄题休宁赵氏云屋省心翠侍问道亭有有堂五首","宋末元初","方回","不品官班但品人，深云藏屋屋藏身。就中别有难藏者，名震京师郑子真。心属何人省者谁，自家主宰自家知。从来此地惺惺处，不要医工用药医。青疏老瘦碧孱颜，杳杳深深万翠间。侍坐侍行仍侍立，雪松霜竹雨馀山。三叉路口驻车轮，莫讶知津更问津。何限出门向西笑，忙行不似慢行人。贯朽青钱粟腐红，何如心不愧天公。一方寸里无馀物，却笑敖仓武库穷。"
"丙申元日五绝","宋末元初","方回","新年仍著旧年衣，老健深惭七十希。一炷炉香拜天地，今春早早买船归。五更春雨细无声，石路溅泥齿屐鸣。后饮屠苏懒奔走，可能也喜鹁鸠晴。雪馀连雨满城泥，喝道宵行万马蹄。昨夜隔年书未点，瓶梅灯畔一枝低。送寒迎暖柳梢知，风自东来著意吹。百万人家贺新岁，几家荼垒有新诗。案上瓶梅阅两年，添花未有买花钱。东风恰似怜穷客，吹到新诗四五篇。"
"今春苦雨初有春半曾无十日晴之句去立夏无几日愈雨足成五诗","宋末元初","方回","小楼欲下怕泥行，春半曾无十日晴。老眼看花如隔雾，只消卧听卖花声。今年草草过清明，春莫曾无十日晴。担上牡丹犹许见，城中浑不识莺声。青梅未了已朱樱，春尽曾无十日晴。稍欲出城问蚕麦，生愁城外杜鹃声。湖头准拟赏新晴，雨过风号万马声。宋玉未誇巫峡梦，杜陵翻作渼陂行。读书听雨过三更，定是明朝又不晴。就枕未鼾饥鼠出，掀书舐砚上灯檠。"
"春雨不已甚忧蚕麦二首","宋末元初","方回","提篮采叶雨淋淋，蚕妇无言恨自深。绮陌惜花小儿女，愁眉相似不同心。笼炊汤沸饼如银，辛苦焉知种麦人。今岁夏初似高凤，黄云欲割半沉沦。"
"送汪庭芝高士如严州","宋末元初","方回","四海无家只一身，桐江西上访仙真。七年太守吾聊尔，况汝穷山管道人。书符咒水空多事，辟谷熬铅苦用心。閒读异书痛饮酒，佳时亦复一弹琴。我致仕年死期近，汝出家时生理难。沧海桑田何可料，一杯别酒莫留残。"
"七十翁吟七言十绝","宋末元初","方回","自知酒量防踰矩，敢诧诗才妙斲轮。古圣贤心得丝许，虽非尼扁异愚民。顿尔缪为象山学，雕吾痛绝水心文。潜夫诗格温夫字，掩耳平生不愿闻。诗备众体更须熟，文成一家仍不陈。晚悔昨非思改纪，规随养气省心人。郑玄三礼王弼易，亦绘冕旒配孔庭。虚耗中原实卫霍，麒麟阁上也图形。一河绿水小楼前，八十老翁犹驾船。七十老翁幸静坐，有书不读真可怜。恨予生不及晦翁，撰杖鹅湖观异同。岂减游杨侍程子，未甘籍湜事韩公。脍炙鲸鹏吾不佞，撮扪蚤虱尔徒劳。泰山夜半见红日，政要人生著脚高。后山卒仅四十九，讳日崇宁一日前。当时假使馀七帙，忍见中原丙午年。周家八百年天下，文武焉知有赧王。老寿彭公亦馀骨，始知生死是兴亡。少陵诗诧古来希，老病馀生曷不归。不信神仙不信佛，死时惟裹破深衣。"
"读陶集爱其致意于菊者八因作八首 一曰秋菊盈园而持醪靡由","宋末元初","方回","陶公爱菊满园秋，甚欲持醪竟靡由。世事重华那复尔，无钱更觉少陵愁。金英足可换君骨，绿醑宁当腐我肠。空服九华无九酝，帝乡何似醉为乡。自性不随黄落去，始能为尔制颓龄。涪翁具眼曾拈出，我为重吟换鬼听。杯空无酒非瓶耻，耻在虚罍敢怨嗟。想见此翁不憔悴，天寒犹自有荣花。人间红叶去无踪，膏沐谁为百草容。霜杰同时谥贞秀，抗衡惟许老蟠龙。采采东篱迹易寻，悠然见处孰知心。也曾目送飞鸿否，谁不能挥叔夜琴。饮酒成诗二十篇，诗成多在菊花边。秋英掇取枝头露，想见朝朝起卯前。种松今世见松老，种菊常年见菊开。十一月霜花欲槁，巾车岂可更迟回。"
"久过重阳菊英粲然即事十首","宋末元初","方回","早伴茱萸插帽纱，尚堪荐酒更堪茶。花边行立花边坐，不是閒花是菊花。种就株株攒万蕊，摘多干干茁三桠。此诗两句烦君听，不是閒花是菊花。倏过重阳几一月，菊花更觉有精神。必重阳日始赏菊，此是人间最俗人。紫阳山下园五亩，一半教儿种菊花。霜渐浓时花更好，六年何事未还家。平生我解量人品，元亮真成晋伯夷。我欲招魂无别物，剩将酒洒菊花枝。菊芳兰秀幸同时，汾水刘郎语最悲。谁果肖兰谁肖菊，未知黄落又为谁。风霜无畏最耐久，粪壤不资真自然。正则夕餐骨已换，凌江端作跨鳌仙。把之手香嚼齿香，饫之燕之香肺肠。金英满泛日百盏，何必帝乡姑醉乡。有酒泛菊釂美酒，无酒嗅菊倚阑干。时人谁会先生意，常把霜枝子细看。江南菊花差晚开，把酒前兰复后梅。天公何尝负此老，天下腐儒臣方回。"
"漫兴九首","宋末元初","方回","吐纳谁能较故新，更须大药锻金银。有诗传世书传子，自是人间不死人。汹汹战场元不惧，恓恓贫巷亦无忧。千金浪费如泥土，今日何人识故侯。才到黄花有酒倾，今人动欲作渊明。瓶无储粟夜无被，此事知君学未成。饿信黥英遇汉皇，攀龙附凤化侯王。河豚鱼毒亡身耳，何至身亡族亦亡。阴阴白昼似昏黄，平地愁城万里长。稻卧三秋常是雨，菊残十月尚无霜。枕上半醒中酒病，楼前时过卖花声。千门万户俱更换，惟此依稀旧太平。向人开口便言閒，每一题诗便说山。请俸坐曹食粱肉，又闻满考转官班。兴赋雍容诵麦陂，徐徐别颐用金椎。通身都是藏污罪，揖让如仪解说诗。新莽穷奸卓极凶，奸人更有阿瞒雄。纷纷竖子成何事，野火山林一烧空。"
"元夕前雨不已二首","宋末元初","方回","节届烧灯奈若何，客楼三夜听霶?。春风有意催花信，小雨如酥不用多。兰膏画炬出贫民，宝马香车属贵人。月姊雨师暗商榷，不须妆点上元春。"
"清湖早春","宋末元初","方回","晓窗初起望春云，天色阴晴未十分。小雨漫空浑不觉，平湖点点见圆纹。岸边老树柳犹枯，红入桃花果有无。一夜绿从冰底起，谁将蓝汁染晴湖。"
"记正月二十五日西湖之游十五首","宋末元初","方回","来舆去马禁城空，丰乐楼消一炬红。说与吴侬莫惆怅，龙墀犹化梵王宫。情知太乙已西游，筑馆焉能强挽留。此老平生让人者，佛来我去尚何求。一夜缁郎刬醮坛，三清四圣化泥团。也曾输与林灵素，顶上曾缨德士冠。千树梅花斫半无，有人更欲涸西湖。曾思慎勿近前日，不看老彭观井图。石梁石柱石为碑，山拔泉飞石可移。两玉堂仙一髡叟，自应名字万年垂。空埋贞观兰亭字，再出文城玉枕书。想见八梅冢无物，生前曾笑马相如。身为帝傅辩章公，慎恤奇丸侈后宫。更欲长生汲丹井，山中笑倒葛仙翁。炎炎赫赫忽荒寒，败瓦颓墙百顷宽。谁识旧朝大丞相，手携红妓倚阑干。容堂何地可容人，一语忠规坐杀身。母死明年尔亦死，盗名犹谓再庚申。一犁酥润万牛耕，饭碗人间系死生。公子楼头赏春雨，杏花树上听新莺。千山斫入亚夫营，佳墅名园怕近城。赖是白公资佛力，小留苍翠作秋声。业已通名敢退无，小为性命忍须臾。十年朝士知何限，不许游湖许见湖。相逢剑客曳长巾，曾道西湖看尽人。石屋雨来春树暗，人琴两已作埃尘。六桥箫鼓日喧天，谁料年来渐索然。兴废荣枯都不识，一家活计一渔船。苏公堤畔水如天，又见侵疆筑葑田。遥望横斜似棋局，飞乌翘鹭自争先。"
"清湖春早二首","宋末元初","方回","半河楼影半河天，未有行人趁早船。閒听卖花声自好，可须多费买花钱。楼上春阴覆晓云，一河天净碧沄沄。雨宜不骤风宜细，閒倚阑干看水纹。"
"瑞云院大树林中二首","宋末元初","方回","城中遥望万重云，今日蝉声始一闻。略计此山松竹数，汉时应比百封君。万万松杉万竹枝，人间应是少人知。数僧潇洒相逢处，一鹤昂藏独立时。"
"三竺道中三首","宋末元初","方回","武林风物异他乡，三竺山行草亦香。村落寻常绩麻处，隔帘时复见红妆。少人行处路方佳，半著僧鞋半草鞋。直到全无马粪处，山僮竹帚扫松钗。石溪清浅不容舟，但有常常绿水流。莫道江湖风浪阔，此中涓滴是源头。"
"断桥西人家三首","宋末元初","方回","无数菰蒲间藕花，万丝垂柳曳风斜。竹篱茅舍浑如画，最爱桥西第一家。主人傥不粗能吟，辜负湖天水竹林。我若移家来此住，诗人无数日相寻。望极苏堤欲尽头，丛篁老柳水天秋。船中遥看家家好，却恐君来住亦愁。"
"登上竺兴福寺新阁五首","宋末元初","方回","狮子峰高侧见巅，怒飞危欲堕檐前。千松万竹阑干畔，瘦骨秋寒似雪天。面面峰峦杰阁新，好山借我倚栏身。商量壁记留名易，未是题诗第一人。跳过西湖万万重，半天蓬鬓洗松风。自惭不得留终日，又向船中入市中。乳窦峰前路不穷，穿林踰岭浙江通。紫阳山雨钓台月，消得潮头几信风。燕蛰蜂瘖菊始开，秋凉入骨病堆豗。吟僧欲约山中宿，后夜须携絮被来。"
"三天竺还五首","宋末元初","方回","城中决定少新诗，便向湖光也未宜。我有新诗无数处，三天竺路笋舆迟。松枝垂地荫松身，恨不移家此卜邻。石上一根长数丈，似吾细看更无人。涧晴石出水穿沙，万树松杉隐数家。一鸟不鸣风不动，忽闻林下响缫车。山中事事胜人间，莫怪山翁喜入山。才说出山心不喜，又将身世堕尘寰。七十二翁头雪白，弱冠初游鬓如漆。除却一二老山僧，独来独往无人识。"
"寄赠介石沈高士","宋末元初","方回","荦确崎岖峭壁间，险过巫峡更潼关。石头莫待微相磕，便合收心早早还。两边巇险我居中，岂可挨西又捺东。冷笑主人忘曲突，泥梁燕燕说春风。"
"次韵吴僧魁一山十绝","宋末元初","方回","百结袈裟破唐帽，子为何物我为谁。孰知各有直钩钓，解出珊瑚海底枝。天河泻水洗心君，瞎眼能观聩亦闻。不是唐皇迎佛骨，大颠焉得见韩文。潘江陆海一笑唾，暂借禅衣隐此身。坡谷两翁合为一，座间始可著斯人。七十三回生一阳，子年未半升我堂。筠溪牧潜即汝是，一系驴橛须耐霜。筠溪四十三岁夭，师弟与兄传夜衣。国手棋高更有著，百年政恐疾于飞。己学故学天隐说，多因误剃镜中头。戏拈当日颜良案，两足何堪踏两舟。长安应制住红楼，浪惹玄都紫陌愁。天目有山无捷径，落花莫放出溪流。隋朝桧下访仙真，五十年前夜榻身。至道宫前天目顶，羡公去作卧云人。东南衲子密如云，何限参寥与惠勤。泉下欧苏今不作，伽佗祇夜乱纷纷。高安僧宝姚圆至，盐水谁其成酱冰。莫为猢狲打筋斗，回头不记读书灯。"
"鄱阳汤仲材以其家息庵存斋东涧三大老鄂州黄龙寺僧惠璋入石诗装为一轴求士大夫赞颂紫阳山下方回之先人字元章嘉定甲戌与晦静先生同年为下偈言而不及此意可乎仲材能作祇夜回作伽佗可也","宋末元初","方回","黄鹤矶头百战尘，黄龙诗刻尚如新。终然岘首碑安在，羊祜元非死朽人。息存东涧三汤老，文我平生尽见之。身到黄龙山几度，却惭欠读惠璋碑。晦静先生甲戌榜，元章先子幸同年。升沈一付六如梦，休赋青云紫陌篇。水绕芝山过紫阳，倒流不解上南昌。两家俱有传灯子，始信真源气脉长。"
"正月十九日四更起读朱文公年谱至天大明赋十二首","宋末元初","方回","夜寐若无三斗酒，夙兴不待五更钟。浩歌閒把铁如意，□慕先生忆卧龙。颠杨仆墨诋苏张，推挽时君可帝王。轲死不传今再见，一时无数起臧仓。独能有眼识延平，濂洛渊源集大成。早负性资专问学，后生岂可少先生。乡国追封初岂意，师垣极品亦何心。考功郎议一字□，□相斯文上帝临。王道浪谈行霸说，儒言阴用佐禅机。贪狼弧矢观星象，天遣吾公辟此非。本无极老谓主静，不远复翁言内腴。纸上仙方谁解服，尾公羽化上天衢。草制无知傅伯寿，问诗不答陈傅良。王淮林栗胡纮辈，仲尼日月曾何伤。孟子告子辨内外，汉王项王争雌雄。谁欤著定会陔录，梭象终输与遁翁。四世东南保太平，有君无相庙堂轻。具知人眼识朱子，独赵汝愚陈俊卿。澹庵老荐此诗人，屈道何妨可致身。负鼎干汤公岂肯，本来馀事压黄陈。考官蔡兹取三策，三奏赏音汪应辰。天下未尝无识者，近来识者亦无人。开禧嘉定擅权臣，地下眉头想更颦。侂远传衣至亡国，止缘不用读书人。"
"二月朔大雪已五日三首","宋末元初","方回","侵寻半月是花朝，大雪漫天五日飘。腊月如春众芳吐，繁华时节却萧条。燕山雪花大如席，岂料江南亦见之。腊前六出知焉往，却在春风二月时。牛马毛寒缩如猬，古今此句绝奇奇。今春大雪亦将尔，莺死无声社燕迟。"
"连夜书","宋末元初","方回","独倚西楼夜渐深，下弦月欲近觜参。立秋是日微微雨，病暑衰翁稍慰心。斜向西南月半弯，五更正值毕叉间。朝来骤有风兼雨，红晕饶添一大环。秋凉断是合还家，三伏今年暑倍加。病痛百般营药草，精神一半减菱花。腐儒休致懒弹冠，楼倚新秋午夜阑。木德临参照南斗，江湖一稔百忧宽。"
"再题通政院王荣之八月杏花","宋末元初","方回","红闹枝头二月寒，中秋还许两回看。君家泮水宫墙畔，吾道重春孔子坛。半秋凉意转春寒，似曲江头紫陌看。霜近核中仁再结，多调饧酪奉新欢。早开菖叶劝耕辰，八月繁华又一新。旧日举人应最喜，桂闱秋报杏园春。简斋诗老不重生，流月无声句绝清。好个杏花疏影里，秋空吹笛到天明。种传董奉术韩湘，顷刻能开锦绣香。好画团圆明月夜，中秋天色变春光。"
"秋思七言八首","宋末元初","方回","久不作诗诗律废，时须饮酒酒皆悭。翠微云外宣平宅，一棹归欤隐此山。重阳时节黄花近，老子情怀白发新。点检客囊无一物，江湖七十五年身。大庾岭头梅挂月，居庸关外草连天。马牛风古不相及，障雾饕风一梦然。将相共扶黄道日，神仙独隐紫阳山。云深夜注参同契，身在虚无缥缈间。郎官己未老秋崖，丞相庚申老讷斋。己亥□螭竹坡老，吾乡三老挂予怀。早遇鹤山先生子，晚登和义郡王门。静翁道翁两知己，恸哭新坟接旧坟。七旬有二传凶问，九月初三记诞辰。客里偶然逢此日，淮思江望泪痕新。菊殿百花梅第一，重阳节过小春来。年年岁岁身长健，摆去穷愁醉几杯。"
"辛丑九日五首","宋末元初","方回","政恐登高枉断肠，今年恰值雨重阳。晨兴中酒情怀懒，满眼黄花满屋香。世间何事不空无，万古年年九日徂。最忆吾家先叔父，塘头一树紫茱萸。五度秋光过古希，节名良是叹人非。吾州大火前辛丑，问政山头伐木归。何事清秋已衣绵，微寒最怯倚楼天。江南今岁黄花早，醉嚼重阳半月前。往岁金台屡据鞍，居庸雁字仰天看。中秋蟹断□花绝，红叶西山九日寒。"
"送方岩夫四首","宋末元初","方回","河南徙歙徙浮光，逮徙莆田派愈长。六出长官刺史百，端平最数铁庵方。同姓同年绾左符，岭南万里送孀孤。先君遗墨今犹在，为问封州有后无。巨山蒙仲昔同官，对峙诗家两将坛。昭武即今闻有子，文星高照七闽寒。紫阳山下一灯寒，曾守桐庐七里滩。空手去官□一物，诗名聊得继方干。"
"过临平二首","宋末元初","方回","临平山下汎归船，何必荷花五月天。记取五更霜□□，□芳桥买小鱼鲜。行在名存一梦惺，西湖路近六长亭。陈桥驿与临平镇，兴废何人了汗青。"
"赠范君用笔工五首","宋末元初","方回","汉庭上方斩马剑，子制毛锥端似之。未办朱云请此物，笔诛市挞佞臣谁。世上岂无千里马，能骑千里马何人。直须读书破万卷，始用子笔如有神。画工如山赤墀下，调子之笔丹青匀。一洗万古空凡马，曹将军外更无人。未誇长管入手便，政须短管护铦锋。未染濡时常著帽，忽□脱帽走蛟龙。善舞吾闻霓裳曲，□□音有陶朱公。长袖多钱世岂少，铁鞭难得尉迟恭。"
"重阳后绝句五首","宋末元初","方回","梧桐疏叶间微黄，年例江南未肯凉。菊自此花三两月，樽前日日是重阳。昨朝卯酒醉至酉，不记满斟凡几巡。莫问担头青蕊菊，且迎座上白衣人。九日若无诗与酒，人生如此定凡人。我师子美牧之者，郪县齐山句尚新。难开笑口忆小杜，今岁江湖雁未飞。政使菊花无可□，□当烂醉更忘归。九月重阳菊未开，十月小春梅又来。赏过日长添一线，一瓶菊伴一瓶梅。"
"立夏五首","宋末元初","方回","吾家正对紫阳山，南向宜添屋数间。百岁十分已过八，只消无事守穷閒。齐侯北海楚南海，匹马扁舟我过之。一事略如陆务观，囊中真有万篇诗。说与江湖故旧知，不曾得句未为诗。一更一至五更五，半是搔头不寐时。路过偏岭暑风凉，草色连天七寸长。无限牛羊无树木，青青六月地椒香。南华六祖老卢能，宇宙千灯复万灯。佛法平生吾不信，神交一二老诗僧。"
"李仲宾墨竹四首","宋末元初","方回","乾坤各各变三爻，坎兑相依似泰交。认得易中甘节卦，箨龙贞干写烟梢。春生夏长出墙头，含箨新梢玉版抽。宜雪宜霜无不可，如椽且与貌宜秋。心空节劲翠筠浓，冷笑凡花诲冶容。可是人间秋水碧，东方七宿应苍龙。渭川千亩入毫端，子美临风野色寒。不是画师即诗客，可能收拾与人看。"
"次韵芝田上人子虚二首","宋末元初","方回","年长山僧五十秋，每携诗卷过吾楼。老衰英妙心相似，灵隐亭前水不流。为问葛藤禅律论，口钳舌结更无言。何如了办眼前事，且说诗家不二门。"
"至节前一日六首","宋末元初","方回","少陵早是沧浪客，马援真成矍铄翁。四十五年忝科第，一生心与布衣同。征羌汉将赵充国，赐履齐侯周太公。虚叟纪年亦云尔，五湖四海一诗穷。灯前一影客中身，鸡未鸣时起已频。每日盆梅千百担，倚楼閒作看花人。莼羹鲈鲙鉴湖风，想像依稀老放翁。惜为平原多一出，诗名元已擅无穷。客子光阴诗卷里，杏花消息雨声中。我谓简斋此奇句，元来出自后山翁。心情诗卷无佳句，时节梅花有好枝。较似后山更平澹，一生爱诵石湖诗。"
"谢客二首","宋末元初","方回","梦到红云玉殿来，骨凡无路住蓬莱。鹤身欲向仙官舞，病翅缡褷展不开。时脱蓑衣当酒钱，江天身世一渔船。七旬衰老人无识，林下休官十五年。"
"孔府判野耘尝宦云南今以馀瘴多病意欲休官因读唐书南诏传为此二诗问其风俗","宋末元初","方回","万里蚕丛国，西南出漏天。吐蕃唐徼接，越巂汉疆连。参井星躔外，岷峨雪界边。䍧船元下粤，剑栈忽朝燕。骠信狂图歇，苴咩险要镌。称元更号谓，督爽革官联。慰谕开行府，咨诹肃使权。贝仍通一觅，土尚锡双田。饰齿金兼漆，充衣卉与毡。瓜匏冬更实，桃杏腊尤妍。混壹良堪喜，诛求或未悛。霜威才莅止，舆诵总驩然。归橐无蛮货，征袍有瘴烟。□曾甘鞅掌，由此困沉绵。柔远华风浃，同文译史传。愿闻谈土俗，王会纂周篇。汉代哀牢种，泸南大渡河。其都居善阐，有水号牂牁。丞相祠诸葛，将军畏伏波。石扶碑故在，铜作柱难磨。古但羁縻耳，今如震慑何。一戎平六诏，万旅削三峨。跣足遑机弩，毡头敢荷戈。鬼王牵骏驵，泯国效文螺。梵供花优钵，经传叶贝多。异香燃笃耨，硕果啖波罗。碧钿悬珠珥，银钩摘象驮。深秋如夏热，穷腊亦春和。雾毒飞鸢堕，风腥巨蟒过。已还生定远，犹类病维摩。宦思轻髦梗，閒心愿涧阿。此乡非瘴土，何幸小婆娑。"
"七月初一日淮浙大潮巨风亘古所无二首","宋末元初","方回","等是耕王土，谁令住海滨。死沈凡几屋，生哭并无人。可痛淮连浙，兼忧广及闽。鲸鲵容此物，蝼蚁视吾民。浪祭推潮鬼，虚祈主地神。怀襄吾未见，七十五年身。江海诸州县，新秋捲飓风。楼台漂燕厦，城市化龙宫。舶宝千艘覆，亭盐万灶空。直令无片瓦，更许有孤篷。彻底沙洲扫，连根树木童。骨骸谁与殡，腐烂出尸虫。"
"次韵康庆之秋雨喜凉书怀五首","宋末元初","方回","躁求欲火炽，寂守德宇凉。斯人老世故，秋雨锄骄阳。季郈鸡浪斗，臧谷羊俱亡。矢诗写高怀，耸如见清扬。少年健如虎，不信发齿落。风雨凄其秋，众叶失所托。深潜泉自滋，猛锻石亦铄。细思陶元亮，大胜王镇恶。补衮据鼎鼐，赐履铭旂常。流汗每浃背，孰知北窗凉。协力诛楚新，见忌于高光。商山与富春，采钓庸何伤。游子悲天涯，志士栖山阿。少游一款段，何必减伏波。矍铄岂不伟，末路终蹉跎。催科拙下考，当如阳城何。雨陇秋告稔，风庭夜饶清。疲庶感幽念，未用思神京。矧兹九日近，亦足醉菊英。公暇一出野，细询田父情。"
"秋晚杂书三十首","宋末元初","方回","煌煌鸡冠花，飞昂丽前轩。异物尚贵少，焉用此卉繁。翰音赋首饰，鸣将雄其群。植物复肖之，天巧讵可原。细视足诡怪，恶多谓宜芟。嗟哉近霜草，十九已不蕃。独兹峙荣艳，岂不胜枯樊。留以伴嘉菊，亦足华我园。屈子悼芙蓉，胡于木末采。谁欤变秋树，水花俨高垲。本非莲藕类，稍稍具姿彩。厥植亦匪贞，朝泽暮已痗。叔世尚浮卉，貌取实故萎。吾庐百昌戕，一二此根在。无奈儿女曹，爱之若芳茝。曾不如荞穄，足用拯疲馁。酒为万有神，菊实百卉仙。敢问神谓何，我肠苦愁煎。此味一濡唇，倏忽千忧捐。仙说又何谓，南阳有其泉。昔人饮芳润，槁项足引年。閒居爱重九，二物心怀旃。秋热寒华迟，家贫时醪悭。屯乖勿深叹，古亦有斯贤。畴昔夏之夜，百虫无不鸣。侵寻迫秋杪，惟有蟋蟀声。微物乏巨喙，寒翅厉酸清。露将化为霜，欲鸣声不成。瓦石有深缝，缄默逃汝生。不然且立死，焉问懒妇惊。天地布肃令，讵别物重轻。岂惟蝼蚁蛰，神龙亦潜形。我观满囷粟，一粟之所充。海鱼千百亿，孕卵与粟同。春菊寸许芽，霜华秋丛丛。误耘或失溉，槁死厥壤童。万物生必成，塞天曾不容。夭阏尽屯厄，宇宙将无空。忍哉锐头辈，不恤地上虫。汉网非少宽，六合无人踪。思诗夜无寐，佳句招不来。不思忽有得，清晨视空阶。昨日所未有，红叶初可枚。小雨过庭菊，一夕粲然开。饥雀噪檐隙，纺车响林隈。百动各有为，此复挂我怀。秋意美初寒，经营一衔杯。炊仆告薪尽，空庖风捲埃。去年归我庐，移菊于邻家。今年灌我畦，百本馀秋华。阅时十二朔，暄凉更韭瓜。逋债之所丛，诋诟纷交加。燃头复割肠，笑口仍呀呀。低价弃薄产，未办充馋拿。忧端如箭来，惟有醉可遮。买酒卖书籍，匹如死天涯。今年初发春，主人饮我酒。借问主人谁，是邦之太守。座中有上客，俨然八十叟。优伎何纷喧，观者拄肱肘。于时梅始华，菊荣倏秋九。此主愤仆诬，逮对以疽踣。此客抱老病，亦复正丘首。人生会皆尔，曷不覆大斗。何以知秋深，衾薄无浓梦。梦断复不眠，寒气夜已纵。幻虚成诸有，谁实神其用。积惨以消之，化工似好弄。东家生育喜，西舍哭泣痛。鸿荒考妣初，万代几宾送。释氏寂灭乐，此理未必中。浩然思无涯，雨鸣鼓钟动。有金当报恩，有剑勿报雠。忘雠不过辱，忘恩禽兽俦。雏乌哺其母，豺獭知献羞。岂伊具人面，曾不畜产侔。鲁叟造化心，笔底天春秋。如彼货与魋，何足私怨尤。千里忽命驾，□予将焉求。为言笃故谊，一饭敢不酬。周诰恶沈湎，礼设萍氏禁。愚夫或败德，贤者故克敬。上有朝廷燕，下有乡党饮。倍食与无算，岂闻起酗竞。但此忘忧物，过嗜足致病。汤剂所不攻，朝窗卧若暝。虽然极困羸，亦未害性命。百病皆不可，病酒差独胜。世运日已季，帝王降而霸。人品亦复然，穷极事狙诈。孟坚列九等，三三以相亚。圣有生而知，愚至不可化。吾谓上上人，老死守田舍。远迹牛豕间，胼胝事耕稼。彼昏慕鼎食，厥价下之下。何待临伏锧，然后发悲咤。昔闻有烈士，哀歌缺唾壶。衰暮心不已，徇名殆忘躯。我老讵复尔，一壑不愿馀。外物百无嗜，惟喜读我书。空樽已绝沥，寒庖仅微蔬。儿啼得非馁，尘编聊自娱。弊庐匪无山，犹兹寄城隅。车马不至处，愿言迁林居。吾年志学初，故已嗜为诗。三霜当六十，无复一黑髭。生事置堕甑，世故愕败棋。独喜五柳作，时时一哦之。□□其犹龙，隐见不可羁。道人结净社，刺史遗酒赀。亲狎□□□，亦不作岸崖。永言想遐䠱，终老茅檐栖。赋诗学渊明，诗固未易及。饮酒慕渊明，酒复罕所得。荒凉数亩园，卜筑未成宅。此或类陶家，秋菊亦可摘。古称士希贤，将无肖厥德。如我于柴桑，往往似其迹。储粟既以瓶，子尤不胜责。有时醉欲吟，坌集索逋客。三岁出瘴岭，弱冠历吴楚。晚涉大漠寒，远吊长城古。失□得谤讟，少乐多辛苦。侵寻四十年，复此守环堵。松楸仅有存，骨肉化为土。岂不登一名，贫甚于父祖。行行荒篱间，寒华粲可数。惟酒足解愁，钱尽不得酤。堂堂陈去非，中兴以诗鸣。吕曾两从橐，残月配长庚。尤萧范陆杨，复振乾淳声。尔后顿寂寥，草虫何薨薨。永嘉有四灵，词工格乃平。上饶有二泉，旨淡骨独清。学子孰取舍，吾非私重轻。极玄虽有集，岂得如渊明。吾家一何奇，奇峰照南窗。是为紫阳山，万木青枞枞。上有出岫云，下有见底江。江清云无心，伴此眉宇厖。诗思忽飞来，时有白鸟双。落日澹秋色，寒沟度枯杠。归欤书屋夜，昏灯剔幽釭。怀人良未远，遁翁生是邦。窃尝评少陵，使生太宗时。岂独魏郑公，论谏垂至兹。天宝得一官，主昏事已危。脱命走行在，穷老拜拾遗。卒坐鲠直去，漂落西南陲。处处苦战斗，言言悲乱离。其间至痛者，莫若八哀诗。我无此笔力，怀抱颇似之。人言太白豪，其诗丽以富。乐府信皆尔，一扫梁隋腐。馀编细读之，要自有朴处。最于赠答篇，肺腑露情愫。何至昌谷生，一一雕丽句。亦焉用玉溪，纂组失天趣。沈宋非不工，子建独高步。画肉不画骨，乃以帝闲故。六经天日月，诸子如四时。史自班以上，语奇文亦奇。踵武蔚宗辈，语有文无之。小宋刊新唐，不悟宵寐规。以艺传李杜，待之无乃卑。他人有遗集，一览不再窥。惟此与韩柳，咀嚼无厌期。侪彼枫落生，吾欲镌此疵。道自汉魏降，裂为文与诗。工诗或拙文，文高诗或卑。香瓯假山序，不妨自一奇。鲥橘多骨核，乃至肆诋訾。恭惟陈无己，此事独兼之。五七掩杜集，千百臻秦碑。四海紫阳翁，归美岂其私。所以此虚叟，取为晚节师。天地亘长有，山川无尽时。人为万物灵，曾靡百年期。尧舜复安在，桀纣亦如兹。魂消骨已朽，是非焉得知。阿瞒营八极，群雄略芟夷。分香何恋恋，终有西陵悲。俗眼乏远瞩，世议多偏私。蝇蚊不待霜，有酒聊自持。子云性滑稽，寓意颂酒德。鸱夷虽胜瓶，岂终无腐日。子反以此毙，孟公卒自贼。万物有中道，盍少循轨则。唐用交州督，畏瘴避远役。抵死坐不饮，如此固为失。北齐有孙生，执笔老敕勒。一夕醉不起，彼亦岂为得。君子食己德，小人食己力。万卷空自读，一钱终不直。使此腹无书，讵可登仕籍。艰难一饭故，展转百忧集。前臑不复梦，归灌畦数席。芋首已足掘，豆荚亦可摘。所烹无不美，自我锄上出。寄谢朵颐人，抱饥幸无戚。我不识渊明，但以菊观之。白露化为霜，百草忽已萎。始见南山松，青青虬龙枝。眷此粲然英，凛有千尺姿。撷菊酹我酒，倚松哦我诗。二物足相配，彷佛齐与夷。遥遥袭世胄，岂无王谢儿。故是芙蓉花，亦得与同时。世称陶谢诗，陶岂谢可比。池草固未彫，阶药已颇绮。如唐号元白，白岂元可拟。中有不同处，要与分朴诡。郑圃赵昌父，颍川韩仲止。二泉岂不高，顾必四灵美。咸潮生姜门，虾蜞以为旨。未若玉山雪，空铛煮荒荠。独吟不愧声，独立不愧影。独行不愧屐，独卧不愧枕。昏昏十日醉，炯炯一夕醒。古瓶插残菊，老碗贮冻茗。三嗅复三漱，浩然万虑屏。节食甘独饥，薄衣耐独冷。狸膏肥粟栗，出穴落匕鼎。此事世接踵，夜坐试独省。三月三十日，唐有穷诗人。惜春不肯拾，共坐夜达晨。此得守岁意，事愚意已神。寸阴以分计，一分直千囷。窃虑假寐顷，倏忽失我春。今此九月晦，虚叟尤酸辛。摇落始云悲，回首忽复陈。讵忍弃菊旧，遽喜迎梅新。游山不必众，邂逅三五人。酌酒不在多，浅深十许巡。高可登即登，不复拘日辰。可饮即与饮，无问刍牧民。九月向十月，丹枫日以新。城东有奇阜，霜寒出嶙峋。一眺鸿背上，啸歌岸风巾。吾虽愧孟嘉，不作桓温宾。"
"癸未至节以病晚起走笔戏书纪事排闷十首","宋末元初","方回","遇节何其窘，治家乃尔难。谷生舂苦碎，薪贵灶嫌宽。病体危狼狈，时情畏触蛮。拥衾闻客至，强整旧衣冠。屋少未成宅，地宽聊作园。吾能甘菜食，或颇送花根。莳喜阳坡暖，浇怜冻井温。丁宁三径客，缓步惜苔痕。忍事宁生瘿，今谁似我能。缺钱分灶婢，赊米乞庵僧。恶语闻皆恕，凡诗见亦称。平生楼百尺，非复旧陈登。此老谁能画，蒙头一破巾。有杯常设客，无局不饶人。仆醉邻翁怒，儿啼乳媪嗔。佯聋付一笑，莫漫耗精神。老子家风旧，从来节是常。糟姜三盏酒，桕烛一炉香。今岁适多病，吾儿犹异乡。十分无意绪，檐雨晓淋浪。贫家无节物，何况此荒城。村妓闻来贺，山翁懒出迎。头疡连耳肿，夜雨杂风鸣。政尔堪高卧，床香菊枕成。重报莺花信，谁司铁炭权。更经三度节，即满六旬年。豪动书千纸，穷难致一钱。不忧无穴葬，惟喜有诗传。家人簪珥旧，草草亦梳妆。雪几茶花雅，风炉柿叶香。乃翁时自笑，此辈讵吾量。免贺俱休拜，新正一并偿。古道古君子，今于何处求。每闻栀马箠，不虑檗驴鞦。贾药全多伪，医钱卒易酬。头岑姑止酒，或恐自然瘳。云无可书者，泥屦隔墙声。小市扃虚肆，荒庖绝美烹。流涎淮蟹紫，入梦海柑赪。莫殢闭关卦，兵戈商不行。"
"至后承元煇见和复次韵书病中近况十首","宋末元初","方回","千金营可致，一句得应难。积债真无奈，成诗且自宽。冰皲穷朔漠，火瘴度瓯蛮。不似山中好，归欤遂挂冠。曾被卑辞误，吾尝笑绮园。共欺蛇帝醉，不保橘奴根。病起晴冰破，禅悠冻石温。向来腐馀梦，拂拭了无痕。昔可今恶可，人能我不能。已无换马妾，惟有打门僧。幼妇惭前作，愚公定别称。少狂老方悔，焉用一科登。往事付杯酒，残生馀幅巾。更须占大衍，久已玩同人。犒少佣奴懒，迎迟过客嗔。悔曾迷宦海，素不媚钱神。病无医自愈，餐饭渐如常。懒剔书灯暗，閒挼药纸香。就令穷有鬼，终爱醉为乡。输与诸年少，从军过乐浪。閒居已三载，不忆旧专城。未暇忧饥冻，唯便免送迎。飞花棋上落，幽鸟枕前鸣。寒极如春月，新篘绿酒成。骚坛君肯将，吾敢与争权。风月三千首，江湖四十年。老思骑竹马，穷笑惜苔钱。此味诸人会，遗灯或许传。邻人窥小圃，篱落倚村庄。雪屋晴窗净，山炉燄火香。异花看又数，隙土步频量。拟筑新亭小，如山债未偿。病来诸事懒，于世百无求。古帙蟫吞字，閒鞍鼠断鞦。佳招差可谢，新咏决须酬。耳聩头昏极，君诗到即瘳。剩欲延诸彦，嘤嘤聚友声。尚堪紬古玩，祇愧乏珍烹。君健松髯碧，吾衰瓠顶赪。何当即勿药，环席百杯行。"
"次韵袁提学题皇甫真人清虚庵二首","宋末元初","方回","清地虚天渺何许，芒鞋未往意先飞。山中叱石初平隐，月下吹笙子晋归。不死真人千劫在，无垠浊世一尘微。何当日咽丹池水，长共寒猿啸月霏。犹忆清虚下云汉，转头劫堑已灰飞。三山恍惚惊鳌动，千岁凄凉望鹤归。风度羡君仙骨瑩，年华迫我世缘微。岂无道侣歌招隐，许脱红尘卧碧霏。"
"李寅之招饮同登九江城","宋末元初","方回","明年公七十，我老眉亦厖。一会岂易得，招呼酒盈缸。慷慨上高城，恻怆临大江。雪水倾蜀峡，烟树连淮邦。风景故不异，愁心私自撞。契阔几何时，六闰过如矢。九岁十岁儿，婚娶见孙矣。皂隶忽鼎贵，王侯或横死。前辈亡典刑，后生荡廉耻。晤言何用多，感叹不能已。顾此昧陋质，昏冥蹈危机。一麾缪析土，三命空登畿。屡激马援谤，终成冯衍归。长骛厄道左，力耕逢岁饥。置之勿复道，觞来暂同挥。清湍严子滩，僻坞任公寺。荒凉茅屋居，蹇浅石田莳。危踪璧偶完，暮景驾已税。閒门幸常关，奥帙尚多味。遥遥匡庐山，久客果何谓。覆却罔攸测，理乱非所任。兀兀兔株意，哀哀莺谷音。识骥伯乐眼，放麑西巴心。怀惠在夙昔，观过匪斯今。赖公极忠厚，良用开我襟。兄事一纪长，矩度窃愿学。智圆饱涉难，仁静耐处约。厌事晚微聩，休官老深乐。远追邴尚踪，高谢耿邓略。还观鼎渥爻，何止万夫怍。恭惟天所赋，知命良独难。度索侈琛玩，蒸乳甘珍餐。小迷积巨悔，近逸生遐患。寡疾骨健寿，少营神閒安。若有物见畀，乃非彼能干。玄理本甚察，悟见独何鲜。请看小丙子，跪拜綵衣展。荻芽荐鲊脯，缓醉味岂浅。鞭辔惯驰奔，戈铠觊息偃。我归当复来，岂惮仆足茧。"
"彭湖道中杂书五首","宋末元初","方回","一夜大雷电，神喧复鬼哗。横冈风折树，涨路雨颓沙。小小閒篱落，依然自野花。近传群盗息，稍免大军兴。闭户闻村学，挑包遇野僧。篱间犬见客，狂吠极堪憎。阴风号乱树，薄日照荒原。古堠泥埋字，空庐棘障门。无人天欲暮，谁谓不销魂。四月农家雨，新晴冷似秋。炊烟笼屋润，田水破塍流。老父携孙子，牵耕教小牛。每逢田野老，定胜市廛人。虽复语言拙，终然怀抱真。如何官府吏，专欲困农民。"
"虚谷志归十首","宋末元初","方回","闻我解征鞍，相看喜复叹。主贫奴仆傲，兵起道途难。药许求钟乳，花先问牡丹。亲朋聊共醉，老幼幸俱安。足欲周寰宇，心终喜故乡。溪居晨漱洁，山卧暑絺凉。村酒时时醉，园花日日香。高曾先垄在，死即葬其傍。奔走真何谓，衰颓恐不应。灸瘢疼怕雨，渴卧梦思冰。端午宜觞客，生辰欲饭僧。乍归两皆省，自笑一无能。浪走千山外，乾忙四月馀。隔篱分浊蚁，共座擘枯鱼。婢瘦慵施粉，儿顽失寄书。少陵亦曾尔，来往浣花居。园林百种花，更著竹交加。径别君臣药，畦连子母瓜。老夫元是我，长息最怜他。拟卖严州宅，归来共一家。共道归何晚，犹能喜欲狂。幼儿初拜揖，痴女仅梳妆。有笔修花谱，无钱辟草堂。新添竹踰百，风径细寻香。馈篚承先问，吟笺辱暗投。驷车端肯顾，贰缶尚能谋。官妓呼难至，家姬出似羞。但令宾客喜，吾亦可忘忧。一出春连夏，新诗几首成。多因书土俗，稍亦记途程。删削犹无暇，传抄未可轻。近来多少俊，何敢与争名。月旦须终定，阳秋岂易评。麈毛空自落，牛耳可谁盟。好恶不相似，是非无太明。客来倦酬对，坚坐听松声。衰晚真当戒，疏慵竟未能。病专从酒得，谤辄为诗兴。每悔居城市，常思绝友朋。谁来敲竹户，又见醉吟僧。"
"次韵志归十首","宋末元初","方回","远望舒长啸，幽跧发永叹。能诗今不少，得句古云难。涉世颠毛白，希贤寸腑丹。他乡仍故国，何处可求安。老不任时栋，穷犹宅士乡。端能甘澹泊，未觉厌荒凉。古井深泉冷，閒庭异草香。田翁来问字，略为说偏傍。痴与狂皆有，贫兼病亦应。屡尝三斗醋，不梦一条冰。买药凭船贾，分茶谢冢僧。短衣射猛虎，老矣竟无能。还家五月初，倏忽又旬馀。凉剂医羸马，尘编磔蠹鱼。小迟延客饮，作急报儿书。歙睦频来往，何时永定居。添竹复添花，清阴一倍加。病身思灼艾，暑节近浮瓜。晚景今如许，初心岂有他。甘贫仍守拙，肯羡五侯家。解语莺能巧，交飞蝶许狂。苔纹深碧毯，榴靥竞红妆。粗已成幽圃，犹当筑小堂。未妨无暑药，熟水紫苏香。楸局堪谁对，铜壶拟共投。高轩能坐致，浊酒岂难谋。林鸟供歌吹，园蔬当馔羞。谓无忧不可，聊以此消忧。谯国资深入，彭门纳晚成。至今为癖习，自幼有常程。朽老宁孤瘦，飞扬勿剽轻。悬知千载士，肯竞一时名。书盍多多读，诗须细细评。后生才染指，半道遽寒盟。直取珊瑚出，宁争熠耀明。伯牙弦已绝，举世喜筝声。近城一耕叟，仅有使牛能。人似愚偏寿，家由俭故兴。不知求仕宦，未省结交朋。笑我儒冠误，今如退院僧。"
"送赵仁则官满西归三首","宋末元初","方回","稼轩贤帅有甥氏，梅野伦魁之里人。春水江湖宽度量，秋天霜月瘦精神。三年郡政弥缝密，四海诗朋燕笑频。题浣花笺当折柳，预愁船鼓转东津。妙年意气日方中，致有前贤长者风。言未始轻常简洁，饮虽甚醉愈温恭。此邦小屈为通守，吾老相逢已秃翁。自笑全家归未得，怅然寥廓羡冥鸿。宇宙今年气数新，不愁无地著閒身。西成稼穑占鱼梦，南纪干戈息马尘。随分田园胜仕宦，及时儿女了婚姻。细思便合从君去，龙虎山中作道人。"
"移具饮宾旸宅次韵二首","宋末元初","方回","垂门老柳系青骢，梦里先曾访此翁。谢朓远窗分绝景，郝隆幽腹对晴空。偕来众客无官位，拱立诸郎有父风。我寓秀山十年矣，草堂始得一樽同。六桥花絮骤嘶骢，岂料如今两鬓翁。痛饮竹林真得计，望尘金谷总成空。吾庐寂静专云岫，公屋宽凉傲暑风。东下西还俱未定，不妨时许笑言同。"
"西斋秋日杂书五首","宋末元初","方回","居城近城门，前市后山郊。质明沸柩鼓，彻夜喧僧铙。暑病人死多，当此秋夏交。盐米鬨贾贩，杖绖酸哀号。倏忽异存殁，所争常毫毛。高树夕影疏，老荷秋气馥。雨馀绚斜照，寓此池上目。鸣蝉一何厉，坐叹白日速。东家失其儿，忽骇邻妇哭。归兮空山中，幽啸抱吾独。闲闲闭园门，默默坐书室。幽幽绝来人，寂寂度长日。苦桃何累累，秋颗压枝密。桃苦不可食，熟烂未忍摘。时闻落地声，诗思若有得。百间以买屋，万卷以买书。书多读不既，屋宽住有馀。彼索子钱者，日夜号庭除。勇锐割此物，煎迫姑少纾。老勿费眼力，村墟亦可居。对奕不如观，观不如听声。独坐无来客，小轩秋雨晴。思之有百忧，不思了无情。万有皆外物，世重我所轻。默数前死者，愧兹今独生。"
"秀亭秋怀十五首","宋末元初","方回","高台何巍巍，远眄千里道。长夏绝游朋，荒径丰茂草。菑翳一以剪，秋意豁幽抱。能赋昔为谁，今死骨已槁。魂兮果何之，言语空媚好。我欲有所酌，适值樽中燥。焉得瓢天浆，伊人共倾倒。痴痴谁氏子，昼夜安以偷。其人一何乐，惟我攒百忧。忧者谓速朽，顽骨病复瘳。乐当必老寿，顾已归山丘。饥生支床龟，饱死豺虎俦。天道匪易测，人事谅难筹。生死吾不知，及辰为兹游。天欲兴苍姬，一家三圣人。扶持用礼乐，行苇于焉臻。有国八百年，终亦化为秦。末俗誇神仙，吐故以纳新。彭门讫有冢，瀛洲浩无津。羽衣还缑山，举家不得亲。君幸有美酒，何不频沾唇。秋风西北来，一夕几万里。湛湛长江枫，落叶逝流水。自非贞劲草，颜色槁欲死。时当蛰蛟龙，么么况蝼蚁。塞墐非不可，旨蓄焉所恃。空褚乏裳衣，敝絮谁与理。阳春何日还，悲哉远游子。一室局户牖，古籍勤讨删。郁郁忽不乐，扶杖登东山。莽苍何所极，秋色天地间。我欲出尘世，黄鹤无由攀。忧端从空来，嵂矹未易宣。意阔步武窄，四顾尽险艰。不如复我所，陶此灵府闲。宣父老于行，苦辛定六艺。至今峨冕旒，万国奉蒸祭。当时困在陈，粒粟不能致。宰割诸侯王，重瞳气盖世。烧纪不啻虱，烹周仅若彘。焉知千金首，乃为马童利。此口酒可浇，是事可以置。一针落大海，万古无还期。纤纤刺绣女，断肠终尔思。物重干将去，心愿精卫为。邻妪适有此，殷勤来献之。铦锋贯綵缕，缝纫实所宜。匪妾旧时物，怆然双泪垂。如何大丈夫，忘恩忽如遗。积闷何可遣，高峰上云端。水南彼何所，缥渺浮孤烟。郁塞树木古，深幽窗户妍。一楫往从之，岂无凌波船。绝景未易写，良朋求亦难。独往或兴尽，空叩林下关。不若遥相望，聊寄吾意焉。登高见佳句，意会无非诗。顾视不即收，顷刻已失之。老树踞崖石，腹空犹有皮。顾此有何好，爱玩频嗟咨。侍者一童子，髧如枯发垂。从我仅一饱，万事无所知。岂不亦怪我，徘徊将奚为。乐莫乐登高，亦复悲莫悲。乐兮携佳人，樽酒相追随。惨惨古戍暮，烟寒秋角吹。悲从此中起，孤游偶臻兹。城南百尺楼，前是未有之。城外两三冢，新葬复是谁。往者已足鉴，百世悬可知。家富敌万乘，吾尝见其人。生死握国柄，不复如人臣。自谓磐石安，扫灭随埃尘。岂不恃狙诈，政用祸尔身。尔身一腐鼠，原野何足陈。歌姬事别主，画堂生荆榛。我叹匪为此，遗祸殃齐民。去年醉家山，有菊馀千本。客中今亡是，所至草苯䔿。凉风迫九月，暇日上崖巘。野芳一二卉，亦足撷婉娩。焉所得美酒，慰此岁年晚。市荒苦贵籴，庖凊强疏饭。薄暮归空斋，聊与蠹帙偃。茫茫六合间，孰是身自由。贫贱不遑安，故迫口腹谋。万事已云足，心火炎不休。朝服寒食散，夜梦郁仪楼。鄙哉齐公子，泪下雍门周。万世一陶叟，浩歌归故丘。有酒醉即眠，无酒亦不求。薜荔络奇石，芙蓉艳荒垣。寓目信所之，行行陟秋原。南州八九月，已凉仍复暄。林树略改色，沙湍才减痕。忆在朔漠日，疲马风尘奔。夜汲长城窟，晓涉滦河源。老身冻欲死，其劳不可言。老怀幸无事，何用知秋风。团团乌桕树，一叶垂殷红。为此有所感，长吟敲虚空。城市了在目，心隔云万重。燕席鼓吹急，游骑呵殿雄。亦各适尔适，扰扰尘堁中。焉知天地外，有此颓然翁。"
"和陶渊明饮酒二十首","宋末元初","方回","生死乃常理，兴亡殊似之。火乌化王屋，鼎迁亦有时。骊山发金雁，汉陵复如兹。丹成云得仙，虚冢令人疑。杯酒幸到手，无螯亦当持。康庐插南斗，其西柴桑山。我往挹风竹，如听渊明言。作歌以自挽，于今垂千年。有口可与饮，公心谁其传。立功亦云可，于世能无情。屈体丧厥节，宁若埋我名。极不过馁死，馁死胜饱生。是翁醉中语，细味足叹惊。寄奴复典午，吾其无目成。黄雀啐野田，见人辄惊飞。飞飞一不早，恐有虞罗悲。眯目饕餮子，缪谓得所依。岂不知必尔，甘往终无归。志士馁欲死，未觉劲气衰。手口自斟酌，勿令心事违。羊车一失驭，天地兵甲喧。中国不自正，王业东南偏。运甓有贻厥，卧龙康庐山。使处王谢位，大物岂不还。千载饮酒诗，醉吻谣醒言。子云草太玄，万言无一是。唯有鸱夷篇，千古不可毁。太上立酒德，馀事徒为尔。酤尽捐我衣，褴缕胜缯绮。九日戏马台，二谢词翰英。良辰各有句，得无差过情。元嘉事其子，不救巢卵倾。渊明东篱下，焉识笳鼓鸣。兀坐把寒菊，竟亦了一生。华鬓极老态，丑面乏妍姿。插花已不可，可插唯菊枝。□□偶有酒，此事竟大奇。连作数日饮，诗亦未暇为。忽思往日过，何事马受羁。高台翳榛棘，荷锸冈路开。振衣陟云端，朗然豁秋怀。言念半死树，类我晚节乖。风雷劈半腹，叶落禽不栖。幸不为薪槱，烧之化尘泥。谓可材为琴，于调恐不谐。醉抱作此感，暝色南北迷。下山不可急，小僮扶我回。此邦最佳处，乃在城北隅。野田荞麦傍，松下复问涂。酷爱古石峙，故缓羸骖驱。一生能几许，于兹十载馀。夜榻醉卧稳，何殊故园居。明年五十九，早岁已闻道。忆昔初远游，岂信今遽老。暇日一醉娱，往事万念槁。悬知身死后，岂无数诗好。心欲刊晋史，罪匪一灵宝。陶翁焉得作，细与问江表。行乐忽有感，当此穷秋时。吾生会亦尔，落叶与树辞。田父屋颇宽，生理仅存兹。积逋既已迫，悉售不复疑。宁免世人笑，且复相轻欺。儿辈勿戚戚，酒至姑饮之。士本不畏贫，所畏迫老境。百忧无一乐，可醉不可醒。寒风颇欲霜，缝补阙袍领。酒胆一何大，和陶效坡颍。诗成间亦佳，未忍一炬炳。重五去未远，重九倏已至。不论家与客，遇节必烂醉。前日朝未兴，有谒入客次。病酒不遑肃，匪敢挟长贵。知我□□我，草木故有味。秋风吹古城，乱山绕荒宅。树影日以疏，沼落见萍迹。客来觞我菊，献酬殆至百。斜照未云夕，草端露已白。迁化每如此，不饮真可惜。早省宦径恶，荷锄宁带经。岂不尝守郡，生涯百无成。一夕偶不饮，鳏枕听遥更。残灯暗虚牖，落叶锵空庭。鼠齧叱不止，呼奴效猫鸣。孰与醉卧熟，万事忘吾情。一日不举酒，即患偏头风。明日忽不患，乃在酒一中。人言饮致疾，此理恐未通。杯我自酌我，壁间幸无弓。三戒二已亡，所戒惟在得。大道辟我前，幸无两岐惑。谁歌返招隐，口待秽袜塞。身为葛天民，宅在建德国。努力筑糟丘，万感付一默。气豪心未平，三已复三仕。毫发志不伸，所至但屈己。屡触炙眉怒，讵啻折腰耻。七年困江国，脱身走故里。欲著藏山书，实录立传纪。往事邈难问，毫简遽云止。不如一杯酒，此亦焉足恃。天命孰为之，万有凝精真。变气间庞杂，未尝泯其淳。风雨骤冥晦，旸乌出还新。圣孔昔云没，杨墨仍仪秦。复生一辩孟，扫之如游尘。诸老自有宗，钻研患不勤。彼以顿自诧，所见特未亲。月晦有死魄，潦涸无迷津。天定盍少俟，屦□□于巾。不饮但多忧，无乃真痴人。"
"忆我二首各三十韵","宋末元初","方回","忆我幼时事，南归自番禺。三边已澒洞，内郡犹无虞。故居山城间，四面阛阓区。东西万货集，朝暮百贾趋。诸父领宾客，衣冠一何都。觞豆日谈笑，往往皆文儒。比屋有高楼，其上娉婷姝。侠少喜酒贱，歌呼间笙竽。无何郁攸作，一夕化为墟。朝廷易楮币，百姓骈叹吁。物价渐踊贵，饥剽多流俘。我家众长上，生近乾淳初。曰此风俗降，岁岁有不如。老者迁化去，少者分驰驱。生理益艰窘，口腹各自图。书囊裹笔砚，扁舟落江湖。苟且禄仕齿，荏苒岁月徂。乍得返乡里，惊怛心若刳。前辈尽黄壤，小儿皆白须。屡火不一火，坊巷非旧闾。上冢享亭仆，访寺诗壁污。向之红粉面，蚁穴髑髅枯。乃知宇宙内，万有皆空虚。我生逼六十，偶幸全头颅。身阅大兵革，一思一欷歔。怀旧梦恍惚，吊往肠郁纡。六十年间事，历历尚可模。我所见之人，百万泉下俱。神仙谓不死，终久归于无。寄语肉食子，无以智诮愚。忆我弱甫冠，束书如钱塘。中兴百廿载，行都滋浩穰。虽已劣乾淳，尚可云小康。巴蜀骇破碎，淮襄传扰攘。腹心辇毂地，按堵如故常。于时数万士，云集升上庠。草茅起穷谷，拭目观国光。出门不识路，天街何其长。侠士剧燕赵，佳人□姬姜。五鼓夜灯烛，万楼春丝簧。吴米白如雪，奚啻千斯仓。缥缈湖山间，画船娇红妆。六桥杨柳岸，荷花云水乡。四时无不宜，莫若僧夏凉。小儒苦乏赀，冷眼看豪强。托迹朝士馆，窃睨鹓鹭行。台评或非是，庙论有不臧。相与读邸报，愤闷填中肠。侥倖江汉静，奸凶殛炎荒。礼闱采刍言，始得伸名场。岂谓边功相，曾不监彼狂。骄淫无比伦，虐毒尤披猖。未闻古天子，买田自置庄。群小附鬼蜮，国脉内已戕。虱臣颇有胆，四被言者章。最后得拜疏，逋诛逃维扬。万古木绵庵，不愧赵韩王。草茂复古殿，雨淋集贤堂。青史孰可□，念此心神伤。焉得陆士衡，复与作辨亡。"
"虚谷志归后赋十首","宋末元初","方回","卦揲家人吉，门迎稚子欢。始知乡国好，全胜道途难。砌草陈根绿，庭花冻蕾丹。春园容日涉，更敢上长安。万事何时足，不如归故乡。真能主东道，未爱博西凉。雪后春台暖，梅边夜枕香。孰堪思旷友，共隐剡溪傍。涉世痴何甚，休官老自应。閒踪今野鹤，荣念已春冰。频报宣麻相，新交辟谷僧。微吟时得句，此外别无能。买宅严滩上，幽栖十载馀。共怜翁失马，独喜我知鱼。宾客千钟酒，儿郎万卷书。须移歙州住，缘此是乡居。年将盈六帙，礼尚记三加。北阙昔分竹，东陵今种瓜。閒吟聊复尔，烂醉岂知他。海内能诗者，时来问我家。四十载钱塘，诗狂复酒狂。湖山空御苑，市井尚宫妆。冶肆淆禅刹，勋门卖节堂。归来念前事，朽骨果谁香。艳冶千金笑，喧呼六博投。不因槐枕寤，未暇草堂谋。啖菜贫犹健，簪花老自羞。五更山酒醒，何乐亦何忧。薄俗多端忤，残生底事成。千年惊鹤化，万里厌鹏程。能保中心定，悬知外物轻。祇嫌觅句苦，四海有诗名。倚楼赵公子，可与共诗评。道故无终极，文须有主盟。轰雷春蛰动，贯月夜珠明。高作令吾愧，销光更屏声。乐天在知命，行止岂人能。元亮归庐阜，延之牧始兴。时才宜政柄，老我只诗朋。何日携君手，西湖共访僧。"
"大衍易吟四十首","宋末元初","方回","卦下观一彖，卦中求六爻。今人仅知此，著眼未为高。太极元无极，先天异后天。今人不识此，读易岂其然。谓今三画卦，不自偶奇生。便指三为八，徒劳口舌争。乾坤用九六，义例析为三。朱子申欧说，开编请细探。阳爻极六位，进退贵因时。德则何忧亢，神而不可知。六阴升已极，坤下战乎乾。建亥阳生处，居然复卦前。用九不为首，阳画位屯初。百八十五变，刚爻可舍诸。十年女乃字，守节以胜情。凡诸卦用六，观兹利永贞。屯初康险难，蒙上觉昏童。开辟乾坤后，君师大有功。德盛时逢险，乾刚坎在前。谚云姑少待，乐饮岂徒然。讼吉观西伯，师中验太公。得人师不战，反己讼无终。小畜过无坎，胡为以雨云。互观藏兑泽，止水亦兴云。履若蹈虎尾，五刚亨厥躬。乾三独柔变，是以咥人凶。盛夏靡草死，岁寒松柏贞。泰须防陂复，否有大人亨。大有同人盛，离柔寓戒辞。无威斯近弱，不广即为私。谦卑六位得，豫乐四爻非。庄敬与安肆，冥冥祸福几。泰变即为蛊，否变仅为随。元祐绍圣事，至今心骨悲。俯下知临吉，其如仰观何。相孚不待荐，一盥已为多。离明用狱四，噬嗑贲旅丰。中孚夹离卦，两画玩虚中。剥三与复四，皆处五阴中。自拔弃其类，吾推道是从。仁道成已极，体元乾长人。独休不远复，当且学回仁。午月至子复，书云七日来。六日七分说，观天何隘哉。无妄均所与，大畜患不多。性岂无知者，心如未尽何。艮上戒舌驷，震初羞指鼋。细观颐内外，口是祸之门。大过本末弱，厄运逢瞒奴。文举有死耳，渊明其归乎。习坎德天险，重离文日新。明内始照外，亨心方发身。咸取男下女，恒言妇事夫。始感终当□，君臣其谨诸。姤阴进不已，吾遁其奚言。阳壮过于泰，□虞羝触藩。夜闇勿遽戚，昼光无疾行。自昭惟进德，用晦岂伤明。一女卦反对，不同而后同。始知天下事，苟合最为凶。在险惟反己，出险即及人。让夷急病者，蹇解二忠臣。损其不善者，惟善则益之。自然获天祐，可受十朋龟。五王复唐祚，不杀武三思。苋陆察爻义，惜哉张柬之。六籍火未熄，龙兴芒砀云。呼韩朝渭上，已纳王政君。原筮而后比，无疑方可升。不食匪井患，有言奚困亨。震动对艮止，革故继鼎新。饮啐随时义，天机信屈伸。屡厄未济旅，难逢既济丰。巽谦能自降，蹇困讵为穷。易乃一量秤，铢铢分重轻。百千亿万事，义理是权衡。全卦定凶吉，逐爻殊否臧。顷刻有变易，纵横无典常。凶人凶其吉，吉人吉其凶。曳轮能自信，揲策勿求通。"
"立夏明日行园无客五首","宋末元初","方回","衲朝裌暮午衫单，始觉春归不再寒。些子幽花三两亩，霎时啼鸟百千般。世情落落全相背，诗律平平略放宽。连日饮徒偶焉往，自炊香薤五盘餐。春来何啻酒千瓶，百日醺醺一日醒。朱笔点诗垂欲困，黄鹂啼树急须听。沾沙不湿收微雨，倚柱无言立小亭。芒屦犒僮人一緉，为耘恶草莫教青。尚欠佳篇与送春，祇缘醉卧动经旬。偶无载酒相过客，始是吟诗自在人。喜见笋芽穿瓦石，都忘雨点渍衣巾。园林全赖东风力，莫道南风便有神。爱栽竹树爱栽花，新筑船轩傍石斜。古庙炷香知某客，半山摇扇望吾家。閒看红袖穿林去，可著冰纨作画誇。说似渠侬应未信，诗翁烦恼政如麻。葺圃疏畦日荷锄，六旬老叟尚何图。卧床迫夏犹毡褥，宴几经春只药炉。群窃花枝相侮易，合携竹杖与驱除。千金万卷皆捐弃，更有心情计较渠。"
"送前歙黟楚□□五首","宋末元初","方回","歙山瘦露骨，歙水清□□。歙尹清瘦人，意与山水淡。居官俭以廉，饭茹或不糁。解官卒难去，抱疾偃破毯。冻僮仅缝补，羸马缺灌啖。客至棋一局，无客书自览。俗盲鬼神聋，蹠徒肆豪敢。害盈殊不验，君子例坎壈。九关今可排，勿待雪生颔。去去翱天衢，离别何足惨。歙三万户多，黟户减半少。君才宜大用，何乃易而小。易邑不易心，千江一月皎。歙民时有谣，夺堇茹我蓼。黟产足筒布，粗绤自缠绕。黟之酒良佳，樽中无清醥。归来卧城东，赁阁临木杪。唯有一卷梅，古色暗锦褾。高官跃大马，鼓吹日扰扰。廉吏无人知，酸吟夜连晓。吏方居官时，美誉无不有。及乎恶声出，乃在解官后。有势易为好，无势易为丑。万事要诸终，公论翻覆手。请看楚大夫，得代数年久。两邑父老言，至今不改口。予决未始私，馈献无所受。不为病留此，热官已唾取。鼎贵何足云，人当论贤否。黟歙君桐乡，此亦足不朽。天王理万国，势必委诸吏。制字从一史，执法不可二。奈何雍也面，胸臆伏私意。两讼一求捷，两役一求避。含糊卒未决，徐徐较馈遗。酒果若羔雁，书画及弊器。到官一物无，去官百需备。此县与彼县，大率不相异。独有楚县尹，不肯作此事。无钱买归舟，仆马亦憔悴。儒者书隐公，昔持浙西节。按一青溪令，闻者胆为裂。先声到江东，庶亦有旌别。似闻复留中，骎骎管喉舌。君可持我诗，叩门细自列。贪吏剧百巧，廉吏抱一拙。拙廉名弗彰，巧贪位深窃。何啻万蚊虻，日咂生民血。我老死已近，分甘粮欲绝。此公能荐君，长鬣幸未雪。"
"三吊吟四首","宋末元初","方回","市有印书叟，日印可千纸。间得工墨钱，苟足赡妻子。近欲役其人，告者谓已死。醉歌夜彻晓，熟卧呼不起。人鬼顷刻分，火葬骨骸燬。岂不谓达生，谁独能免此。险有不可测，能有不可恃。善泅狎波涛，篙工死于水。歙南百里许，有滩一何驶。昨日索我书，辞我庭下跪。明日沦小舟，肤发饫饘鲔。寄言得志者，徼倖未必是。湍溪涨梅潦，一夕十丈强。愚哉浴马僮，视之如寻常。高岸一失足，马尚能腾骧。僮尸不可得，漂流落何乡。握辔徒自谨，堕阱已足伤。人间平坦途，中亦有海洋。偶闻一人死，恻怛吁以惊。千人万人死，能不怆厥情。长平几性命，锐头付一坑。亡者抱永痛，胜喜功名成。功名岂不成，机心何时平。人心苟若此，谁谓天好生。"
"次韵汪以南閒居漫吟十首","宋末元初","方回","恭惟天地心，物物息相禅。诗人卜丰年，生意寓雪霰。彼但言其消，譬梦幻泡电。痴悯狙公赋，忿斥蜗国战。焉知往圣作，视世岂邮传。向明赞化育，司牧必南面。寸丹对上穹，退以学自练。至其出为物，遇暍忍不扇。吾目故未瞽，此道若有见。自养非所养，焉敢事荒燕。渴心望古人，无井可不凿。但勤驽马驾，定胜屠门嚼。长怀谪仙翁，英爽谢冥漠。兹山肯神游，曷日旌?落。惚恍琴高鱼，飘摇子晋鹤。空馀泣鬼诗，光燄耿如昨。升天人有分，换骨岂无药。舐鼎化鸡犬，此语君勿噱。读书三万卷，太白亦可学。采芑采于田，采芹采于水。岂弟君子心，作人岂异此。神农昔尝药，志在起人死。百圣一乐育，亦如尝药然。医国得一士，亿万性命悬。诡诞王母桃，幻虚太华莲。孰为返魂草，足扶天地颠。嗟嗟燕昭王，海上求神仙。不务长尔国，徒欲长尔年。何人不骸骨，龙蚁共一朽。圣贤独不死，天若顾之厚。太昊初画卦，迄周兴井柳。经制斯大备，中坠赖鲁叟。立言栋纲常，万古绝夷丑。荀扬犹微疵，晚出揭韩斗。力禦异端侮，圣门俨先后。末学能臻兹，身泯誉常有。晋季有诗人，忽如古伯夷。其人果为谁，请读渊明诗。同时颜谢流，望风悉披靡。东阡西陌间，黍稷何薿薿。烹葵酌浊醪，世味无复美。百万呼卢公，枉为寄奴死。漫仕心未安，托辞避邮史。自挽何谓亡，宇宙与终始。眷言尘缨客，试问沧浪水。夏葵时丹卉，秋菊培金蕤。曷不蓻菽粟，犹足疗调饥。曰予心不然，求饱何党之。倾日与傲霜，志定节不移。怀古睇此物，聊足慰我思。不见恩泽侯，崇侈事台池。失势一蹉跌，书堂荆棘滋。岂复有绯紫，走趋列宾墀。小圃异金谷，应无坠楼悲。占易用九六，初爻变乾坤。时当退且慎，复命归厥根。浑天日夜转，中星异旦昏。北辰俨不动，帝居华盖尊。于人是为心，君子严操存。肯受外物汩，澡扰摇精魂。皇泽苏旱暵，时雨翻天盆。敢不效微力，先后风雷奔。九关守虎豹，崇墉方言言。馁也自其分，秉耒耕荒原。江左瑜盖辈，岂必贤虞翻。汤网无厄羽，文治无困麟。一物有疾痛，圣王视犹身。如何杏坛上，鸣鼓攻门人。材有善不善，大匠严选抡。所以获麟笔，有秋斯有春。鱼龙古仙翁，诸人赖私淑。五教绍虞敷，六艺极周郁。邦侯绝相知，异君大雅姿。胡欲撤皋比，不愿为人师。老我羽已铩，栖此鹪鹩枝。君当上青云，阿阁巢长离。亿劫日月曜，万古河江流。惟有人寿短，况不皆白头。石火仅微吐，草露已遽收。下士惑齐物，祖述逍遥游。说梦悔蚁国，悟空惊蜃楼。实践我异是，钻仰师尼丘。志学至从心，绝笔于春秋。相鲁故匪泰，厄陈初何忧。比彭十不一，聘辙半九州。中道叹不行，尝欲乘桴浮。颜子夭穷巷，季路戕凶矛。是亦各有命，岂伊圣门羞。人生苟闻道，寒饥胜王侯。修身以俟死，言行无悔尤。寄语夜读子，继晷崇膏油。"
"次韵赠道士汪庭芝二首","宋末元初","方回","鸤鸠不遇岂非天，斗谷于菟亦偶全。中野履霜宁怨命，通宵煮石且随缘。此身幸是无还有，所学当令后胜前。肯复杏坛闻木铎，可能蓬岛问风船。七叶衣冠尺五天，赤眉兵起竟谁全。备尝庶孽流离□，□会仙真接引缘。身世万端艰苦后，家门十载变更前。操持正要看帆柂，勿便誇为到岸船。"
"览古五首","宋末元初","方回","人有好与恶，造化无颇偏。种谷匪种稗，稗实在谷先。谓天不佑恶，细察似不然。麟凤世罕识，蛇虎动百千。泗水两师生，万古大圣贤。瓢饮短命死，绝粮陈蔡间。雍彻柄鲁政，脍肝延天年。气运苟如此，周衰何足言。读书以脩身，末惟利之渔。夏侯诧拾芥，桓荣陈其车。初学眯训诂，利心已炎如。为吏未识字，嗜贿不顾躯。青青陵陂麦，歌声何舒舒。金椎勿造次，恐伤口中珠。岂不事诗礼，所为乃凶渠。用世率此辈，生灵夫何辜。父子具曰圣，相谓为仲尼。独于春秋学，盲心无能稽。僻说竺老滓，苛政斯鞅靡。神天有弗察，大柄斯人尸。典午起九死，众鬼宗魔师。紫宫坐张楚，赤县生刘齐。镠帅岂办□，□阜实召之。至今二百年，遗祸殃蒸黎。贤者傥畏死，世论终不公。古若不置死，何藉诛妖凶。荆舒底奸鬼，庙食丘轲同。举世知其非，嗫嚅不敢攻。著书斥日录，独一陈了翁。祸至裂宇宙，板荡中原空。笔削讨厥罪，乃在乾淳中。我读四朝史，方知天听聪。六经乐故亡，三礼复不完。名数颇舛剌，或亦疑同官。易诗书春秋，论孟庸学篇。弥缝救破断，谁实心斯传。始以营道翁，终之紫阳仙。堂堂七君子，如日常在天。有暮必有旦，岂无来者贤。大匠一朝作，绳墨其拾旃。"
"拟咏贫士七首","宋末元初","方回","陶渔起畎亩，在野贤无遗。世岂有贫士，贫民且无之。鳏寡不敢侮，俊乂斯可知。末季尚贪欲，高位多穷奇。有如元恺者，岂不寒与饥。寒饥士之常，苍生良足悲。生不逢尧舜，夜歌齐国门。短布适至骭，顾此何足言。得无慕反坫，颇欲致饱温。区区霸者佐，治躬乏本原。易地可禹稷，独许陋巷颜。管卑况彼宁，人品当尔论。周公昔下士，一饭不遑餐。四海颂声作，白屋无复寒。三家柄鲁国，阳虎盗屿璠。曾原二三子，忍饥依杏坛。士当察时命，固穷心所安。何至挟长铗，特为无鱼弹。昔在冯敬通，晚节极穷困。岂不尝专城，肥遁故无闷。如何彼江生，赋此以为恨。政坐不能隐，揣谓意有怨。与世一不合，心迹当两远。岂容近市朝，尚与俗物溷。堂堂孔北海，不忧樽酒空。一旦坐口语，老瞒不见容。危行言未逊，难保明哲躬。虞翻落日南，管宁老辽东。事至于此极，岂愿飘孤蓬。所以焦先者，愧处蜗庐中。少陵走西蜀，坡仙谪罗浮。暗与渊明合，九日无新篘。儿曹处此境，四顾定复愁。惟此三老翁，浩然无所忧。作诗配日月，万古长空流。寄谢酩酊子，讵识黄花秋。龚夬坐何罪，持扇行觅钱。唐意介之孙，忍饿死空山。我尝读史册，怅望南渡前。似兹良亦多，晚辈未可姗。此责有所归，冠裳天地颠。祸至崩杞国，彼悔其奚言。"
"九日用渊明韵二首","宋末元初","方回","穷山岂有节，疲氓不聊生。比户迫冻馁，九日存空名。旦视觜参中，斗极南北明。知我乏机杼，促织亦销声。昔健酒易得，痛饮倚妙龄。焉知齿发暮，壶尽无可倾。寒英粲荒圃，槁叶铿前荣。坚忍验学力，乖离怅时情。死也谅不磨，可惜百无成。渊明谢督邮，犹有金石交。故人笃古谊，未随霜叶彫。把菊东篱下，气与南山高。颜生忽至止，双凤鸣青霄。我誓死岩穴，瓮灌讵云劳。奈何今年秋，一旱川原焦。酒钱蔑由致，拟坡聊和陶。索寞世所贱，由来非一朝。"
"戏咏昌化县土风二首","宋末元初","方回","阔衣男子荷薪樵，瘿颈妇人昂髻髫。巨石塞途饶荦确，荒村扃户故萧条。水风骚屑雨非雨，溪涧复重桥复桥。授粲割鲜何敢望，尚无漓酒与侬浇。富有大山无广川，积多冢树少炊烟。绝奇车盘岭上石，稍阔马走平东田。竹筐晒谷争晴日，瓦瓮淹齑及冻天。未信苏湖万顷室，数家荞穄树头悬。"
"次韵仇仁近用韵见示五首","宋末元初","方回","时惊驿走听庭宣，老朽于予孰使年。鸣玉久忘綪结佩，穿花空忆锦连钱。愧非今代王摩诘，许识能诗孟浩然。野服幅巾亦堪画，丹青何必上凌烟。眼过登伽皱面羞，湖山信美为谁留。开通不办多王老，下泽唯思侣少游。行役自量非得已，食贫能忍复焉求。馀生至此当知命，壮事虚抛更老谋。久已休官卧紫阳，故园稍复葺荒凉。虽无厦屋千间广，尚有书檠二尺长。清赏五更花过雨，珍烹十月菜经霜。客游漫惹兴亡恨，早觉归心晓夜忙。治任犹近旦中觿，旅次今移日至圭。恶况味逢佳节序，懒情怀怯好诗题。向来守黑元知白，几辈平东复镇西。定是仇仙知此意，卜邻端欲共花溪。褒衣全觉近人轻，击柝鸣鼙满万城。士气欲如枯草死，文声未见蛰雷惊。绛侯岂识长沙傅，秦宓能非棘子成。当复夜窗抱吟膝，百年长与一灯盟。"
"断河酒楼得花字落字二首","宋末元初","方回","忽此四十载，弱冠来京华。缪乘朝士马，偶驾刺史车。谤墨满褚笥，战血腥干铘。良喜返初服，草屩牧羜豭。曷乃浪复出，头雪眼已花。市人幸不识，徒步趋酒家。惊倒道上客，高楼何欢哗。醉卧忘解衣，巷瓯朝鸣茶。六客三老翁，范张雅善谑。逆耳两能受，傍观殊错愕。当其未醉时，容言极温恪。美俗誇英多，玄理探敷落。罚?弗少恕，谈锋遂相斫。傥非德将之，岂不咎狂药。红尘玄都观，玉树临春阁。此感独慨予，默然引深酌。"
"次韵宾旸啼字犹字二首","宋末元初","方回","醉眼看东误作西，衣缁巾醭屦拖泥。身无却少心徒壮，花自重开草更萋。信马旧痕今已灭，干虹老气似宜低。楼中是日喧呼甚，闻说邻儿亦止啼。往年灯火醉樊楼，月落吹箫未肯休。不惜黄金追胜事，肯回青眼顾时流。燕来鸿去春光在，死易生难病脉浮。更问西池赏花约，心虽欲往豫兮犹。"
"次韵范景文莺字早字二首","宋末元初","方回","醉眼无国色，醉耳无霆声。醉卧亦无梦，一醉泯七情。宿醉魂死矣，谁欤奠孔楹。酒醒魂忽还，里巷无不惊。决定一锸埋，绝胜五鼎烹。诗人张公子，中年捐燕莺。独肯从我辈，共醉争筹觥。果能再一醉，勿爽游金明。深衣讲儒业，羽衣学仙道。变性欲变衣，又谓田衣好。三叉路口人，左右惑忧抱。不如从我游，一醉玉山倒。美岂无苏小，富亦有王老。谁能一斗间，百篇挺华藻。范侯诗酒流，观国声誉早。睥睨蛉蜾豪，百万可一扫。"
"西斋不寐三首","宋末元初","方回","夜卧户不闭，夫岂无窥觎。偷儿定知我，空室一物无。向来穷太守，解官五载馀。小儿近挈累，故乡已宁居。弃屋俟买□，竣事将届途。囊中米几斗，案上数帙书。弊衣及破褐，载之不盈车。饥寒久安命，不寐何所谟。攲枕背暗灯，自笑如鳏鱼。早知事乃尔，曷不倾我壶。午醉稍就寝，甜梦何翩翩。晚醒漱茗饮，终夕斯无眠。初数一二鼓，乃至三四迁。草根沸蟋蟀，鸱鸮号树颠。众静汝独否，谁实使之然。聚萤车生愤，饭牛宁子叹。吾衰百念灰，曷为不遑安。天宇未肯白，秋气令人酸。孰是无忧者，恬然衾帷间。鬼神知此心，起盥书短篇。寒近衣犹单，暑退扇已掷。生世成何事，卧念夜叹息。四壁候虫鸣，不啻千且百。其鸣果何谓，霜□还复蛰。大块□□民，生死互促迫。嗷嗷食土毛，灭去竟无迹。髧髦昔何□，□今曶六十。于道粗有闻，屡空未为厄。意长岁年短，虑阔世俗窄。欲为熟睡谋，可无伯伦德。"
"西斋秋感二十首","宋末元初","方回","少年妄有意，与世扶危颠。神游渺八极，讵尝□□□。□□覆天地，鼎沸同熬煎。勺水空自扬，偶兹微命完。贪夫遂□欲，得所恬以安。君子抱古见，十事十不然。观人眼难开，不如返自观。此心既已了，口亦何必言。尼父叹逝川，匪惜岁月流。斯道未尝绝，是身当自脩。苍姬尚可为，遽已云继周。代谢理必尔，天命夫何尤。骚人痛楚亡，哀怨悲凛秋。汝能护青阳，终不黄落不。至人尽其心，分外非吾忧。所以牛山泪，徒为晏子羞。寂静无所为，宴坐观我天。此心俨不动，岂即非圣贤。孰谓轲也死，斯文遂无传。凤麟有嘴角，煎胶寄遗编。敛之入方寸，可续千古弦。世人不识察，自眩良独难。仲舒聊下帷，子云姑草玄。与世留医方，良医其舍旃。血气少未定，所见恨浅局。百炼至老成，精力已不足。所□著法言，纪事纂实录。向来窃有志，迟回未欲速。□□□□尽，断简浩难续。意长岁月短，雪发忽已秃。德功两莫攀，其次当自勖。山中假馀年，不远尚可复。蛇鼠必夜出，鸱鸮以暗鸣。有时亦不然，白昼或纵横。风俗昔忠厚，文物当承平。一夫负微慝，不逃清议评。古道□□丧，时危惊乱兵。奸黠逞所为，气骄货宝盈。一有指与讥，祸患可立生。儒士菜色面，仰天但吞声。老态夜乃见，终无甜梦期。西斋卧空壁，适值残□□。□□寒雨来，此声世谁知。四更远鸡鸣，披衣起题诗。舌根涎唾尽，汲泉漱空颐。聊写郁结心，稍寄幽婉辞。量近何所苦，骛远将焉思。一夕漏鼓五，不寐常四之。孤灯阅近史，伤哉宣靖中。起兵破中原，不在鸭绿东。乃在江之南，临川一老翁。文高学本僻，行急名骤穹。性命了未谙，物务藐弗通。聚敛改法度，开边兴兵戎。祐符不坐党，粘斡焉来攻。朽骨谅已尽，遗祸犹无穷。明年七帙开，头白焉用悲。佚乐或早死，老穷君勿嗤。幼小入学堂，忆我十岁时。堂宇化为灰，无复同学儿。二十上京华，生齿何熙熙。千万骨已朽，世换朝市移。夜枕念此事，百感心自知。飒飒落叶堕，浩浩寒风吹。我家清溪上，门临紫阳山。有一不死人，垂云遨其间。□□所著书，只字不可删。上言造化枢，下述性命关。一读□□病，再读开心颜。读之三十年，骑鹄超尘寰。苍生苦无福，朽竹秋苔斑。浪求西王母，八骏空回环。听雨胜观雨，观雨须高楼。细雨或终日，高楼令人愁。不如空斋夜，听雨诗思幽。雨作树声汹，万叶鸣飕飗。雨止檐声绝，忽续一滴秋。此时佳句来，自得不待求。暮年识此味，□庐真宜休。何如大醉眠，红日生床头。钟动市声绝，夜禁严鞭笞。独许浮屠氏，铙呗恣□□。□□有病死，信巫不信医。既死又信佛，佛事殊不赀。儿女数欢戏，顿失哭泣悲。一家不若是，里巷讪笑之。高堂十七篇，岂不存丧仪。世事无一古，儒业偏独衰。灵运永嘉日，玄晖宣城时。池草既清唱，窗岫亦妍辞。郡胜山水媚，心赏良足怡。庙廊有颜沈，味合深己知。桐濑较二□，川岭信复奇。拙陋方二谢，岂不粗能诗。兵革值迁变，衣冠逢乱离。已矣莫我识，怅焉归棹迟。木落雨淅沥，灯昏鼠窥觎。早卧定不寐，鲁经略卷舒。共姬一妇人，葬与嫁之初。四十三年间，九见褒笔书。傅母夜阙一，甘就焚如枯。表此以愧彼，有躯不如无。西子沼人国，改事遨五湖。嗟嗟东昏侯，犹不失玉奴。如仁故宜褒，小器自当贬。圣言存至公，功罪岂相□。□□微此人，孰禦匪茹猃。归坫备大夫，亦已越绳检。末季饶梼餮，妄自作崖厂。聘室至无算，食玉不云忝。丝毫靡建立，日夜煽虐焰。攫啖知饱足，曾不如猿嗛。里选出井田，贤能贡王都。亦有起农畔，在官为胥徒。河汾著中说，明明析二途。鞭算尚察此，废吏宁用儒。顾义不顾利，可与论唐虞。识字不识理，止合供走趋。一日抱公牍，千金肥尔躯。槁项泥六籍，岁晏寒无襦。欲雨雨不堕，谓晴晴无期。秋阴白日暗，黯淡寒云垂。华盛不长保，百卉忽已衰。萧飒枯草中，嘉菊遗妍姿。渊明但熟醉，不作骚人悲。悲更盛于骚，俗士焉得知。感极每欲死，唯酒能宽之。幸有杯中物，勿惜时一持。齐梁陈隋诗，真可以不作。至如晋宋间，渊明可无学。盲统集文选，似以刖报璞。后生今寒蝉，焉识独唳鹤。缅怀东篱间，用意极玄邈。笔势所到处，足与二雅角。心期重华并，襟度大庭朴。瓶空无酒斟，肯受寄奴托。寒士足奇士，贵人多俗人。俗人尚自可，盗贼乘风尘。子美客长安，悲歌惊鬼神。柄国者谁子，曲江近前嗔。逆臣自此起，强藩由是振。乃至饿隶辈，貂冕垂长绅。狼狈老拾遗，拾橡逃陇岷。我每读其诗，吞泪声酸辛。吾所学诗伯，近世惟二陈。稍换后山骨，复写简□□。□□足活法，亦复窥天珍。妙年张文潜，晚节吕居仁。书名始画屋，但疏勿与亲。雍容曳绅裾，彼为何等人。去去白云外，保此诗酒身。我死或不死，汝死为埃尘。江上枫已丹，林中橘犹绿。天寒百骸痛，抱膝玩幽独。生世六十年，鲜荣足忧辱。赋归弃空庐，惜此数竿竹。儿孙共十辈，何计给饘粥。万事不如人，唯诗尚可读。秋感二十篇，夜断朝复续。开樽寘前庭，一杯歌一曲。"
"武林书事九首","宋末元初","方回","明年老子六十一，最忆只身三十时。岂料衰迟脱离乱，三孙三女四男儿。竹林七贤六有子，何独无闻刘伯伦。梦想先师授书处，城东风雨卧荒坟。金石典古吕伯可，风霜清耸方巨山。尚见八音合韶乐，早能九鼎象神奸。公田坐谪魏京兆，一往不招江上魂。天道无知善人哑，全家死盗五孙存。狐狸夜号歌舞地，荆棘非复向朱门。有人政自不可测，一斛槟榔五百裈。岁在戊午正月五，代宰臣供万寿诗。凤凰山下芙蓉阁，龙础无踪世不知。论斤买齑遗俗在，街头商贾问童儿。不知此菜从何采，指似深宫故殿基。兰阇兰阇一弹指，高鼻人人俱喜欢。北客近知郎罢语，南人许拜乞银官。我有敝庐在何许，南紫阳山北黄山。烟耕雨钓付儿辈，一榻高枕松声间。"
"正月初四后十馀日病嗽不能出杂书十首","宋末元初","方回","僦居背古城，楼西耸乔木。两年见黄落，雪尽欲再绿。往时春鹊雏，理巢乳哺续。不归视吾儿，于此捧饥腹。穷山况味等，差胜客影独。献岁亦未春，骤暖似炮烙。衣汗欲索扇，一变雪霰作。头岑万钧重，喉棘痰屡壳。旬日不能出，如虎坐受缚。脱或死客中，何异纥干雀。西邻几老革，六博喝雉卢。倚楼俯长道，饮豪语言粗。东邻乃贩子，遇夜召朋徒。大鼓恣考击，吹弹更歌呼。书室一灯暗，笑此寒老儒。客久已无味，更苦赀用乏。年迈欲不竞，仍著疾病压。相望五百年，老杜卧夔硖。疲瘵困茧丝，遐荒敝戈甲。谁方拥倾城，乐死有玉柙。夏日客此楼，买冰敌炎暵。冱寒不买冰，辍费用买炭。冰炭役浮生，倏忽凉燠换。故山饶甘泉，落叶足炊爨。曷不归去来，作此琐屑叹。有马可代步，无马徒步行。有酒醉亦佳，无酒神思清。客楼卧病中，日夜唯雨声。此病尚可起，当如雨复晴。气尽死期至，岂容强求生。炯炯君子心，至死能忍贫。炎炎小人胆，为利宁杀身。我年三纪后，登朝忤权臣。逮逾四五纪，破家蒙战尘。纵不当君子，终当非小人。近代一人耳，吾乡老朱先。甲子如我今，犹活十许年。漳州复潭州，说经入从班。无何党祸作，委顺不怨天。馀生几明日，小子其勉旃。无一日不醉，未尝见有疾。三日偶无酒，咄咄怪病出。肺壅鼻垂涕，不饮踰十日。醉死政自佳，性命安足惜。奈何官价贵，典衣买灰汁。江皋残雪霁，想见东风还。可览不可拾，春容有无间。城市鬨灯火，强作元夕天。乱离痛甫定，物华非自然。栖栖坐羁旅，嘿嘿悲徂年。"
"次韵仁近客兴二首","宋末元初","方回","阅世纷如起灭沤，可须金羽较沈浮。自知人老宜坚坐，更为春寒倦薄游。羌蹇尚能哦楚些，仪邻不复梦唐楼。载书归老黄山下，待唤溪翁赁半舟。华年君欲隐山村，如我弥当杜筚门。落落筋骸馀老病，奄奄气息仅生存。黄精满谷春苗嫩，丹卝藏山石溜温。足可无求度残岁，自编诗集教儿孙。"
"续苦雨行二首","宋末元初","方回","龙至六爻为亢龙，三三为九其数穷。三日为霖今九日，便晴田事亦无及。全吴富庶推第一，谁信杭州无米籴。邻翁耳语某所有，夜持布囊分一斗。老夫但笑不敢嗔，尧九年水无饥民。忆昔壬午杭火时，焚户四万七千奇。焮死暍死横道路，所幸米平民不饥。火灾而止犹自可，大雨水灾甚于火。海化桑田田复海，龙妒裸虫规作醢。定嗔网罟欲取偿，稍借人充鱼鳖馁。"
"旅闷十首","宋末元初","方回","病恐医难谢，贫惊籴愈昂。未甘频饵药，只欲暂休粮。暑殆无凉处，饥容有熟乡。归欤谋藿食，不敢畏秋阳。久閒仍久客，焉敢罪奴僮。灶下横蛇蜕，门前积马通。分衣犹恶敝，彻馔即闻空。儿子扶行好，秋溪望乃翁。旧观繁华绝，馀风巧伪滋。人穷何不至，俗薄故堪嗤。敝帚犹艰借，劳薪自暗炊。扶摇九万里，遥谢庶风雌。彼姝复此粲，人面外堪看。鹦鹉虽能语，芙蓉岂耐寒。舌甜元可畏，背毁更多端。昵昵徒为耳，云龙许控抟。吟窗委巷间，四顾尽尘阛。屋角才孤树，楼西仅远山。群饥乌谩噪，高举鹄容攀。夜静看星斗，秋风喜渐还。年饥身复病，食尽药无良。此老何其窘，于诗自不妨。暑窗从纸破，晴井放绳长。稍觉愁眉展，初秋夜欲凉。运启奎占瑞，途殚彗告危。晚生违盛际，后死值衰期。何啻三归备，宁虞九鼎移。焉知专夜妾，竟孕别人儿。西湖西畔路，死魅复游魂。早作千年调，能容一尺浑。国刑修己怨，王爵报私恩。纵许留遗孽，终无令子孙。升沉元有命，不在巧谋身。政使魁廷彦，兼能位谏臣。一时侪恶党，百世号憸人。所得都能几，风花瞬息春。浩浩观今古，憧憧角利名。学如未闻道，死似不曾生。琐碎禽虫语，芳鲜草树荣。过时随变灭，历代几公卿。"
"山中之乐三章送徐明叟胡直内苏德翁归严濑并寄夏自然","宋末元初","方回","山中之乐兮乐可忘饥，饮有菊水兮茹有芝。辟谷孔易兮何涝何旱，漱咽沆瀣兮曷其耘菑。野粟稔兮酿酒，醉而歌兮樵者和之。分半桃食未既兮，烂彼斧柯于局棋。悯鬨市之遏籴兮，形或鹄而肠龟。谁独有此山中兮，我将焉追。送子于归兮，聊声我诗。山中之乐兮乐可忘忧，草木春青兮黄为秋。云出云还兮人世晴雨，寒拾槲叶兮以襦以裘。顾独影兮无愧意，行小倦兮荫樾以休。天四壁以为家兮，户无可闭其奚偷。何两角之有国兮，战尘红而血流。谁独有此山中兮，我将焉求。送子于行兮，聊赓我讴。山中之乐兮乐可忘老，匪盐匪酪兮养梨枣。曾高云仍兮动阅数世，手树成栋兮鬓犹未槁。一屈肘兮代谢，一寤寐兮谏夷歌皓。耿客星犹在天兮，鄗坛洛庙馀烟草。将相岂不鼎贵兮，曾腰领其未保。子独有此山中兮，作室已考。去不我顾兮，我将焉讨。"
"醉吟五首","宋末元初","方回","积金至充栋，量珠动论斗。甚者爱玩具，日夕不离手。匪德身不保，徒为他人守。吾尝蓄万书，田亦殖数亩。一旦忽破散，此事悟已久。醉卧一衾外，馀皆非我有。无钱不必忧，有钱即沽酒。去年所见人，今年忽无之。何况六十年，追忆童儿时。三皇及五帝，安在尧与羲。谓古有不死，学仙真愚痴。崇高易深拱，丧乱难前知。气力傥可恃，不歌阴陵骓。吾手幸未废，杯来何不持。有兴云不亡，谓昼无夜时。达人悟兹理，何用浪自悲。姬周过八百，再传嬴秦萎。彭殇共一尽，脩短何议为。屋角鸭脚树，开户閒观之。昨者见生叶，丹实今离离。老夫欲不饮，奈何霜鬓催。窃评先民诗，尚复有长短。后进与兹事，我意终不满。语言岂不工，良欠旨意远。音节混淫哇，气习泥季晚。顾于五柳公，独左为刘袒。异哉晋宋间，有此昭华管。日以酒酹之，一□或百返。渊明年十九，谢公破苻坚。此时尚可为，未及出仕年。太傅一丘志，永言负东山。道子国宝辈，日趣晋祚迁。参军与百里，黾勉一纪间。典午竟已矣，于兹遂归田。至今会心人，仰高醉中言。"
"听航船歌十首","宋末元初","方回","北来南去雁还飞，四十年间万事非。惟有航船歌不改，夜深老泪欲沾衣。莫笑船家生事微，新红米饭绿蓑衣。一声欸和一声乃，谁识人间有是非。家住斜塘大户边，时荒米贵欠他钱。从此驾船归不得，无钱且驾小航船。四千五百魏塘船，结拆船牙解半千。一千修柁贯三米，三日盘缠无一钱。十千债要廿千偿，债主仍须数倍强。定是还家被官缚，且将贯百寄妻娘。南到杭州北楚州，三江八堰水通流。牵板船篙为饭碗，不能辛苦把锄头。雇载钱轻载不轻，阿郎拽牵阿奴撑。五千斤蜡三千漆，宁馨时年欲夜行。南姚村打北姚村，鬼哭谁怜枉死魂。争似梢工留口吃，秀州城外鸭馄饨。赌钱输了阿侬哥，黄草单衫破孔多。相趁缩砂红豆客，霜风九月上淮河。船头船尾唱歌声，苏秀湖杭总弟兄。喝拢喝开不相照，阿牛贼狗便无情。"
"白云山房次韵马道士虚中三首","宋末元初","方回","閒愁不断连天远，浊醪快似并州剪。兴亡得丧横胸中，冰消雪释春风转。我本不学抱朴翁，何脩致此丹砂容。服食呼吸能还童，不如但饮琉璃钟。宝莲山南屡簪聚，醉乡不省归来处。东邻西舍姓名谁，但记门前大樗树。意所欲往路无远，暖韭早梅政堪剪。相逢不少酒一杯，大胜能成丹九转。争席者谁斯薪翁，何至帖奉鱼军容。我一山仆君一童，亦无蛾眉间歌钟。忽如云散倏萍聚，无何有乡是归处。寄声为谢黄面仙，焉用七重围宝树。霜净天空心共远，一缕游丝无可剪。欲识人间真道人，眼近红尘念头转。历历落落一秃翁，取数过多邴曼容。从今教子为牧童，岂复敢望铭鼎钟。閒朋冷友时相聚，方寸不无暗合处。谷神玄牝要深知，钓竿须拂珊瑚树。"
"次韵刘元煇喜予还家携酒见访三首","宋末元初","方回","白纻乌纱巾，久不见此客。眉长耳有毫，眸子秋水碧。惠然顾柴门，坐对山气夕。荒芜渊明径，寂寞子云宅。携酒意殊厚，细酌话宿昔。袖中出新作，关键有阖辟。五十始学诗，定复笑高适。繄予骨相屯，年年困行役。里社何幸还，尾君杖屦迹。苦辛厌奔驰，忧患饱阅历。胸中万不平，一笑春冰释。双鸡古侯膳，拜赐书之策。顾无明月珠，何以报私觌。我其方玄英，君可刘宾客。年皆七旬近，相对诗眼碧。向来每过从，剧谈动至夕。久别坐何事，蓬蒿翳荒宅。归舟落孤帆，曾未踰信昔。空庭迟汛除，野径缺锄辟。便能致果馔，共此片时适。萍氏宽征讥，章甫复力役。尚可卜孟邻，未至削孔迹。飘芳渐纷纷，晴巘正历历。此酒不快饮，忧抱何由释。但愿长穷健，纵无马可策。徒步顷刻间，亦足奉良觌。死者已无知，生者暂为客。三年归故庐，松竹元自碧。屡惊山中人，永卧泉下夕。一二老朋友，何处卜兆宅。独君有寿相，气貌不异昔。冷官故稍卑，良畴焉从辟。幽抱能自宽，胜味各有适。中守神既全，外物至莫役。未悟如梦寐，忽觉无痕迹。眼明远堪眺，脚健险可历。万重烟霞间，不乏仙与释。吾侪数老翁，撰日散游策。当有佳诗篇，付与来者觌。"
"题江君天泽古脩堂三首","宋末元初","方回","大虚空重片光悬，何异初开混沌天。能办辛勤磨玉斧，不愁缺月不团圆。尧付诸冯药一丸，养心谁续执中丹。三千年后人能服，圣处工夫似不难。文言当日演韦编，夕惕爻观变兑乾。进德立诚说方法，定曾参到杏坛前。"
"过芙蓉岭对镜岭羊斗岭新岭塔岭赋短歌五首","宋末元初","方回","平生所闻芙蓉岭，上如攀天下入井。老乃来游殊不然，褰裳顷刻升绝顶。南踰大庾鹧鸪啼，北度居庸朔风紧。客行到彼例凄酸，我已恍惚梦中景。视险如夷兮要深省。君不见芙蓉一岭今已过，我但慢行君奈何。千钧巨石百十万，乱堆横峙塞山涧。故今流水作呜咽，行人厌闻犹喜阚。芙蓉非花镜非镜，无可充君耳目玩。第一岭望二三岭，蜿蜒似作长蛇缓。努力向前兮不须叹。君不见老夫足垠半天下，临危岂是趑趄者。客谓老夫今老矣，胡为尚落空山里。千艰百难万不平，上岭下岭不肯已。此岭第三未为险，人面兽心险于此。乾坤一纪战旗红，偶脱乱离身不死。流可无行兮坎即止。君不见羊化为石斗即休，两角蜗争何所求。第四岭头分两邑，相背无情水流急。浙河东下彭蠡西，到海终须合为一。海东闻有沃焦石，万国之水不供吸。世故人心千百岐，有生必死终无迹。焉用皇皇兮仍汲汲。君不见塔岭之塔焉在哉，不如有酒斟一杯。混沌何年分宇宙，天地日月常如旧。如旧之中却常新，何曾一点受尘垢。谁凿此山为捷径，争利奔名足驰骤。新岭终无可旧时，燠不加肥寒不瘦。行人自无兮百年寿。君不见岭头日日吹征尘，剩有新人无旧人。"
"次韵送胡教谕炳文如金陵二首","宋末元初","方回","子有山中田，何不力自耕。曰予抱奇志，犯軷为此行。于兹匏瓜系，曷若凤凰鸣。徒步未可料，一日秉国成。老夫察时义，不待易四营。大物苦难运，高位防易倾。苟且忝一命，奔走疲送迎。乡里政自佳，归来训诸生。治郡愧坐啸，归田服躬耕。始觉少年误，浪作万里行。书传极古汲，词艺争先鸣。岂知老欲死，一事终无成。之子初游远，物务思经营。北望中原阔，东视长江倾。金陵冠盖地，岂无倒屣迎。心赏少不至，谨无负平生。"
"坐看南山云二首","宋末元初","方回","晨起无一事，坐看南山云。为雨殆可必，盎然心自欣。耕畴已久捐，稔岁犹愿闻。匪惟救阨馁，兼足苏惔焚。升降地天泰，兑艮通氤氲。高能以虚受，能下斯为君。宇宙傥非尔，函灵焉不偾。吾生与草木，幸兹同芳芬。幽林响欲滴，夜色始欲分。扶桑定已红，星象收其文。尚复有飞鼠，扑击空中蚊。须臾两灭迹，寂然藏纷纭。邻烟气稍上，谷禽声渐闻。七月入伏末，未减炎暑熏。皇后漏雨意，似闵黎庶勤。此心谁予知，坐看南山云。"
"次韵王俊甫山长九日登乌聊二首","宋末元初","方回","山色初明小雨开，可容无地拓襟怀。荒寒试与登临去，奇崛能随感慨来。何限诗愁关世故，终凭烂醉了生涯。风流二谢犹堪恨，俯首刘郎戏马台。江边危阜俯江皋，去马来牛细若毛。古道向来元寂寂，俗流何处不滔滔。漫拈老笔雕空阔，径命芳樽洗郁陶。天地年年有摇落，悲秋端谢楚人骚。"
"次韵金汉臣见雪闻雁二首","宋末元初","方回","山城酒薄客愁浓，卧厌秋霖万事慵。九月十月忽飞雪，北人南人俱笑容。月暗云迷度杳冥，飞鸣未肯落寒汀。得无田里声相似，独此长官能细听。"
"以采菊东篱下悠然见南山为韵赋十首","宋末元初","方回","九日已过一，嘉菊无人采。晴轩醉馀芳，赖有我辈在。胸著酒斗许，意阔浩如海。谁能起九原，共与推千载。儿女较唇舌，我岂尔能浼。生者不聊生，死者已鬼录。死视生或优，冥默谢耻辱。侧闻田野间，十人九饥腹。奈何值狼贪，尚欲肆荼毒。客去醉眼冷，独坐数残菊。我诗无所师，意略与古同。豪士见之笑，寒苦啼秋虫。采菊忽见山，不辨南与东。奇句忽天来，目断孤征鸿。岂有学圣贤，而不忍饥穷。移石甃缺路，折竹樊疏篱。檐间见一蛛，悬身堕长丝。随风有所罥，罗络纵横施。胸中密经纬，似不过一饥。用意尔许恶，何待网成时。平生天外心，异乎诸子者。著鞭无前途，焉用取竹马。乍争祖逖先，肯出桓温下。黄钟晚遭毁，轰雷釜鸣瓦。细玩郊沙爻，可不举需疋。不谓予坦率，即谓予缪悠。冷官尚难为，热官何可求。寂寂雀罗门，无复车前驺。但恐严光足，终胜张禹头。客来且一觞，十觞未遽休。士衡怒鬼子，仲氏不谓然。云间对日下，此语亦浅旃。丈夫贵有立，声名动万年。青蝇能肆污，白璧讵改妍。君但满酌我，一笑吞青天。不见渊明面，渊明心可见。问何以见之，老菊耐霜霰。尚欲招祖谢，岂不鄙湛羡。市朝纷屠剥，禄位甘苟贱。高举能免此，学陶亦云善。正始有遗音，衣冠落东南。典午赖群贤，历年百有三。吾闻运甓人，功与王谢参。晦俭佐宋齐，卖国尔乃甘。陶氏独有孙，饥死终无惭。今日见此山，明日见此山。有时或不见，乃在云雾间。世事亦如此，反覆多阻艰。阴晦待其晴，山色终当还。俗诮勿与竞，誓死保此间。"
"上南行十二首","宋末元初","方回","初过城南门，即过城下渡。岂无小笋舆，未若且徒步。霜重船板滑，水涸岸石露。我老人不识，小让樵者路。历险极可畏，升高宜少休。岭水东西分，终亦归同流。臧获相尔汝，借灶燃枯槱。五里一酌酒，聊以娱兹游。我不上南山，垂近四十载。山中花瓢翁，尚与山俱在。据高瞰人世，昔田今为海。道傍魏公亭，柱化础亦败。七里南山边，更作三里程。十里旧榷界，双桥酒有声。身老友朋尽，事殊时代更。茅店迷处所，饮徒眠九京。金焦大小孤，号为天下奇。繄此水中岑，突兀颇似之。千古几洚水，蛟龙不能移。寄言瓮牖士，守道当如兹。溪北曰富登，溪南曰富代。其西曰泽富，富固人所爱。民贫今已极，名实殊不对。此村名杏村，杏花果安在。昔闻马粪巷，今涉牛矢岭。无牛亦无矢，步步入佳境。望我端人居，时焉一引领。亦如马粪边，王谢芳更永。叶有义谓何，根有即叶有。登岭问地名，强辨果是否。我观松柏竹，青青黄落后。叶有有此叶，可以观此守。斯人近云亡，华算八十四。登堂拜画像，衣冠昂古制。有子身不死，科名今九世。焉知三家村，乃见万乘器。弃官逃世名，居此深谷中。谷深夜更深，剧谈滋无穷。照壁书灯青，煨炉茶火红。门外晓鸡鸣，天地号霜风。君子贵淡交，不在杯炙间。主人苦留客，因辞乃得还。中道逢故旧，酒肉又如山。半醉可以去，岂不知时艰。谈笑复谈笑，竟忘早与晚。翩翻凌深波，恍惚度层巘。醉身但觉轻，归路不知远。人生常如兹，百年亦易遣。"
"辛卯元日三首","宋末元初","方回","六十年前五岁儿，梦魂历历万艰危。数声春雨微中酒，绝好梅花大欠诗。老病自应无世味，退脩焉用要人知。十兄弟行唯身在，未可全狂且半痴。回首同庚五岁孙，老夫老矣尚何言。一生酒债兼诗债，数亩花园半菜园。雨泞谓难来贺客，马嘶谁忽顾閒门。倏无骤有真天相，径为茅柴覆瓦樽。十年争席听渔樵，办著心情耐寂寥。老觉岁华殊易迈，愁嫌日晷似难消。纵无诗句题桃板，也有春光到柳条。何限贵人近俱夭，镇长穷健不逍遥。"
"病后夏初杂书近况十首","宋末元初","方回","含桃豌豆喜尝新，罂粟花边已送春。岂谓单衣挥扇手，仍为败絮拥炉身。唾壶甫换痰仍满，药贴多誇料不真。火热冰寒但绝欲，世间疫疠本无神。怯寒重著旧绵裘，已见盆栽坼绛榴。自厌一春常服药，忽惊半月不梳头。画评懒与痴儿辨，诗序难禁晚进求。带砺有盟犹未保，当时谁识种瓜侯。骎骎七十保馀龄，鱼眼无眠夜夜醒。魂梦不迷神女雨，形容欲似老人星。参同契注房中术，归去来辞座右铭。却笑空王太肤浅，张皇浪说八师经。客楼卧病过花时，老态如狂复似痴。甚欲不餐烟火食，颇能时赋草茅诗。馀生自晓寸关尺，他日谁传髓骨皮。少许青梅倾斗酒，心醒貌醉尔焉知。初扫蚕今欲茧时，无朝无暮雨垂垂。渔家长价蓑衣贵，种户流涎麦饭迟。跬步过从难跋涉，等閒脱著系安危。肉芝石髓身中有，可向山灵遽朵颐。六年三潦困馀黎，谁识他年旧浙西。靡有孑遗何可忽，不知归去果安之。属方理屋又闻漏，垂欲出门仍畏泥。家在穷山乱云外，自惭无策救儿饥。今年春夏极穷忙，日检医书校药方。甫得木瓜治膝肿，又须荆芥沐头疡。一生辛苦身多病，四至平和脉尚强。寿及龟堂老睦守，不难万首富诗囊。富儿肥马跃雕鞍，同伴何由识木兰。拄杖扶携元未老，交床随逐本无官。三叉路口人心异，百尺楼头客眼寒。黠鬼老狐足妖怪，架中閒摘旧书看。妙年刚谓世无愁，汗漫猖狂万里游。梦里讲经天竺国，醉中横笛岳阳楼。散花女已无踪矣，老树精今尚在不。咋舌噬脐更摇手，颜瓢曾瑟外何求。一切牵缠断孟劳，何金为带紫为袍。老从杨柳樱桃去，醉肯螟蛉蜾蠃豪。共庆龙从乾五会，谁工雉食鼎三膏。折腰彭泽不归去，未必东坡肯和陶。"
"猗兰秋思三首","宋末元初","方回","猗兰奕叶晓疏晴，栩栩秋光小蝶轻。皂翅绣花三五点，庾郎无句画难成。绿叶枝头紫粟丛，素花抽雪细茸茸。国香政要枯如腊，旋买离骚置册中。老子今年忽不贫，价方玉佩有兰纫。一枝半朵悬衣带，肯羡腰间大羽人。"
"次韵恢大山拟古三首","宋末元初","方回","高不至元恺，下不为庶顽。木雁有不幸，雾豹藏其斑。天衢龙凤翔，万一冀附攀。未若颂我酒，善闭刘伶关。岁寒昆虫蛰，日暮飞鸟还。小侯大者王，焉识商颜山。六用甚锻鞴，我非金石顽。谓古有不死，请看湘筠斑。神仙虚空中，黄鹄高难攀。月娥本无药，鬼门焉有关。自能节嗜欲，即是丹九还。内观无愧心，所至三神山。六度莫先慧，三风尤恶顽。此心朗如镜，磨尽青铜斑。微利毫发计，虚名分寸攀。朝市多此人，平地剑门关。老夫一丘壑，辙迹无往还。彼哉岘山泣，况乃泣牛山。"
"再用恢大山韵三首","宋末元初","方回","官罢宾客散，家贫僮仆顽。尚有此阿堵，苔钱何斑斑。酒从田父饮，果听邻人攀。四壁夜无盗，焉在门常关。浪作送穷文，五鬼驱复还。士各行乃志，慎毋赋招山。书贵有容德，曰无嫉于顽。凤鸣鸷其翰，狸首于菟斑。楚楚夸毗子，自谓高难攀。焉能浼我哉，冰炭何相关。君欲遂胜彼，只轮俾无还。不见古战场，暴骨堆如山。往古岂可泥，群饮惩商顽。我有漉酒巾，糟粕常斓斑。其在易之需，云天未渠攀。宴乐以俟时，鸡鸣当开关。醉乡幸有路，可往不用还。何能顾金钱，悠然颓玉山。"
"乙未生日二首","宋末元初","方回","南北间关万死身，今年六十九年人。偶容有酒仍容健，不叹无官肯叹贫。遣礼送诗烦故旧，借楼市馔请比邻。还闻共说虚翁寿，似陆严州过八旬。虚叟惭非饮八仙，举杯属客每陶然。重逢今日初生日，预算明年致仕年。元亮有儿聊慰意，斛斯为话且随缘。老衰不竞黄陈律，前日诗如白乐天。"
"杂书五首","宋末元初","方回","鼻涕垂颐银竹冻，脑脂遮眼黑花飞。此身尚觉非吾有，焉问人间万事非。卜世周家谓过之，从来历数亦难知。岂期河洛亡三翮，不比房心续续微。细修佳传酬知己，曲就微生赖若人。一点报恩心独在，时时常见梦中身。一毫不敢昧苍天，生世明年七十年。自恨肉身无报答，日常饱饭夜安眠。饶君遒紧日千篇，未办骊珠出九渊。欲诣彭城陈正字，须参南岳赵章泉。"
"用夹谷子括吴山晚眺韵十首","宋末元初","方回","湖共江宽更海宽，遥天纵玩复横观。雅知山对吟肩瘦，未怯霜欺醉面寒。感召丰登饶粒食，抚摩瘦敝起彫残。生灵百万俱高枕，公亦官清梦寐安。三吴百越楚天宽，不厌登临不厌观。画舫红桥随处有，丹楼碧宇倚空寒。梅边吟思春光早，雁外归心夕照残。灯火沙河塘上路，岂无冻屋卧袁安。梯天直上俯平宽，故国繁华尚可观。西子有船春色去，伍员无庙暮涛寒。九原事往人难问，四序功成岁又残。米贱酒平慰迟暮，巢林聊得一枝安。抖擞羁怀强自宽，时登吴阜一閒观。陆机不作莼羹在，雷焕无踪剑气寒。倏忽池台荒草合，等閒歌舞落花残。兴亡生死真常在，命要深知分要安。泰伯封疆四望宽，胜将吴越旧书观。苧罗山下春才到，麋鹿台边沼已寒。不有采香专怙宠，可能尝胆便除残。今年木德临心宿，重见家家衽席安。一锥无地百弓宽，万事须分两眼观。仙子楼居凌倒景，野人卉服耐奇寒。金钗玉斝春帷满，黄卷青灯晓漏残。兴废荣枯手翻覆，几家能遣子孙安。荡荡天宽眼亦宽，区区笑尔井中观。帆来狗国毛人远，楼倚牛郎织女寒。迅速年华榆燧改，槁枯世味蔗滓残。绝怜棺粪纷纷梦，未必槐安果是安。情知新国用刑宽，坐致湖山复旧观。浙右谁非三世宦，江南终不十分寒。钱王陌上花犹好，苏小门前柳未残。革故鼎新谁料得，举安天下胜偏安。极目无穷六合宽，仰天如以浑仪观。日躔箕斗逢长至，月宿奎娄届大寒。肘后方多难却老，杯中物到莫留残。来年七十身犹健，容膝归欤亦易安。眼底胸中稍放宽，超然何肯惑荣观。馀年早已知天命，古道谁堪共岁寒。驿使寄梅心独远，禅师分芋口无残。十诗说尽登临意，我但徐行步步安。"
"次韵邓善之书怀七首","宋末元初","方回","二十八回见，天门阖左扉。不嫌笔端退，但骇镜中非。自爱希声瑟，谁知尚絅衣。人生年七十，肯复壮心飞。老怀饶感慨，无一可欢娱。久矣还初服，胡然落半途。流年苏武雁，往事左慈鲈。莫笑腰围减，还堪作酒壶。今代邓元侯，书窗不外求。寡言良有味，节用绝无愁。真是温如玉，兼能爽似秋。銮坡宜趣召，夜直结邻楼。我听髯张作，清于月夜笳。曹思先七子，杜老到三巴。有力能推拉，无疵可汰沙。文潜遗论在，霜露老蒹葭。子将今月旦，可否判生枯。高论真能借，羁怀未觉孤。竹吟风拂席，花饮月当垆。甚愿陪游屐，唯惭老杜殊。以逊而绵者，居然古性情。温恭瞻道貌，响浪听心声。施药痊诸病，留田与后耕。日予拜嘉惠，欲报乏连城。昭谏先生宅，咸平处士庐。大名无死朽，外物几乘除。岁月勤稽古，山林永遂初。能诗直馀事，焉不蔺相如。"
"与孟能静饮联句复和三首","宋末元初","方回","三月一日春如酒，红是桃花绿杨柳。人生不醉欲如何，不如意常十八九。暂兹袖公补天手，谁能钳我谈天口。挹斗酌海两相逢，天风吹入无何有。三月三日一觞酒，同上危楼望晴柳。岂可不饮负此春，向来风雨十朝九。何必水边看丽人，何必水晶行素鳞。曲阜桥边同一醉，杭州城里两閒身。仕宦可止不止酒，乃所愿学陶五柳。春夏秋冬皆有花，四时无日不重九。莫欺左持蟹螯手，莫笑涎流面车口。醉能题壁又能歌，德行文章总无有。"
"三月六日再用韵二首","宋末元初","方回","忘形尔汝日诗酒，闭户拒客笑泄柳。慷慨酩酊属我辈，若楚云梦吞八九。隔桥暂许作邻人，莫待寄书凭雁鳞。聚首良难分手易，人生谁得自由身。百杯不乱善食酒，如手捧玉肘生柳。貌醉心醒戒亢悔，一斟一酌乾用九。犹龙世岂无斯人，渔网可致皆常鳞。蜾蠃螟蛉勿浪语，得似刘伶鸡肋身。"
"赠綦大将军","宋末元初","方回","将军早学万人敌，从父行军十六七。上马如飞海东青，大羽劲弓轰霹雳。直欲生擒彼不庭，天山之北北复北。总兵王子设危阱，陷阵先锋沦异域。时或偶违心转壮，身可暂縻膝不屈。夜驱汗血还汉朝，万里沙场如咫尺。臣父以死报国家，澡雪父冤见天日。先皇玉带亲解赐，加侑金钱千百亿。登时筑坛拜大将，随意委禽聘贤室。前茅出镇万貔貅，东南五湖天半壁。凤凰山下忽相逢，我旧闻名今面识。精忠纯孝故无双，武艺文材俱第一。既能高著国手棋，又能稳赋作家诗。既能善战善骑射，七书背诵无馀遗。又能双钩写楷字，颜筋柳骨妙画锥。既如诸葛渡泸水，又如龚遂清潢池。章亥六合半已到，象胥九译靡不知。凉州蒲萄无复染，交趾薏苡夫何疑。鞠场壮士阅剑舞，铃阁骚人陪酒卮。笑谈洒落意娴雅，喜看宾主无厌时。迩来宣城察事尤瑰奇，明目张胆锄群私。去年稻田百圩没，秋潦至今犹渺瀰。孰谓不潦罔省府，公斥其人真奸欺。百战将军古有之，未闻将军亦肯念民饥。"
"牟献之提刑来杭纳婿庆予七十次韵二首","宋末元初","方回","论交未觉白头新，闭户车成合辙轮。自古云希七十老，即今仅见两三人。欲心久绝身宜健，醉鼻常鼾梦不春。嫁女婚男多少事，忘怀任运莫伤神。扁舟一水接湖杭，久别先生道德光。名子我方思右咳，隔邻公此选东床。彭聃上寿终澌尽，刘白同年各健强。梅子黄时雨如许，小留信宿共清觞。"
"七十翁吟五言古体十首","宋末元初","方回","无妻牧犊子，带索荣启期。予亦年七十，幸犹未至兹。颇亦似陶翁，粗有五男儿。乃父休官早，致汝恒苦饥。挂冠六七闰，方当挂冠时。治生了无策，惟耽酒与诗。室人愧交谪，虽寿夫奚为。后死信无益，固穷谅何悲。昔闻老莱子，希年奉慈亲。佯作小儿啼，斓斑綵衣身。事有异天壤，予生何不辰。三岁丧吾父，万里南海滨。先君四难弟，今皆为古人。五房伯仲十，独予登七旬。道路谩奔走，灯火徒苦辛。此诗比蓼莪，一吟一伤神。先祖八十四，卒予生之年。先父五十六，予甫三岁焉。厥今七十叟，万死偶获全。过父岂不愧，逮祖恐未然。初学晚颇进，粗亦窥圣贤。常感知己恩，不报负我冤。梦寐此心明，暗室如青天。无田与儿孙，未为无所传。五男三女儿，侥倖肖吾祖。贤愚挂怀抱，笑陶敢效杜。长男近寄书，长女化为土。嗟予七十翁，哭此四十女。此女抱恨久，嫁不得其所。厥夫实鸱鸮，厥舅乃狼虎。谰讼欲杀予，破家谢官府。不禁毁璧痛，何啻茹荼苦。诗人而寿者，近有数老仙。后有陆放翁，前有曾茶山。亦复有二赵，南塘与章泉。年皆八九十，至今诗集传。南岳五藁出，岂无刘后村。老妓风水僧，两诗太不然。三生感容堂，晚节尤可怜。虚叟年七十，努力当勉旃。后山与简斋，仅年四十九。诗少句句佳，天地同不朽。予幼初学诗，一日赋一首。颓龄忽七十，诗果传后否。侥倖擢儒科，邂逅至郡守。几死坐此耳，诗于我何负。寿长诗故多，才短诗故丑。苟活许作诗，馀生付诗酒。晦庵感兴诗，本非得意作。近人辄效尤，以诗言理学。志南写柳吹，曼卿咏禽乐。我翁盛称之，岂不物象托。小巷旗誇酒，大贾褐怀璧。喝咄野狐禅，未必实有得。欧公不论文，孟子不言易。平生守所见，弱冠至七十。幼尝习古诗，生平不满百。人生如蜗牛，欲升一丈壁。我幸七尺身，燥土馀三尺。目此寸进难，涎尽喙不湿。平生修省心，不啻震虩虩。晚若蹈虎尾，更甚履愬愬。庶几其可免，宁受冻饥厄。徒步胜安车，亦勿乘下泽。今所以知古，赖世有书史。后所以信今，岂不亦藉此。昔在韩魏公，治平四载耳。仁皇实录就，贼贾独不尔。窃位十六年，不奏理庙纪。咸淳至德祐，抑又可知矣。国亡邪正混，衮挞笔孰泚。衰翁抱丹心，但恐将溘死。世短心徒长，日暮道更远。偶荣匪运泰，骤落非命蹇。王侯死无葬，将相谪不返。贱穷齿秃缺，尚许啖粝饭。配享宣尼庙，文学可商偃。云何从祀庑，传注王郑混。平生三万卷，晚节叶粪本。外华已焉哉，袯襫谢公衮。"
"丙申重九前后得今日都无病一句成十首","宋末元初","方回","今日都无病，清晨独倚楼。端能常自遣，孰谓不堪忧。老谢人间事，寒添雨后秋。江天诗满眼，可似贾胡留。今日都无病，康强百不忧。近霜黄菊月，过雨紫兰秋。可醉岂容避，欲归遄复休。寒衣浆补办，此外更何求。今日都无病，沉吟算此生。誓将全晚节，懒复问脩程。畏事防忧患，收心入老成。近时学康节，更敢竞时名。今日都无病，今年粗慰心。西风田畯喜，南斗岁星临。人老颜如雪，家贫菊似金。典衣作重九，犹可一杯斟。今日都无病，移盆看菊花。极知诗易脔，唯苦酒难赊。政用匆匆过，何妨小小差。重阳七十度，大半在天涯。今日都无病，重阳酒满樽。浅斟聊慰意，高枕恐消魂。杜老萸难得，陶家菊尚存。邻人送糕果，遥忆小儿孙。今日都无病，黄花酒一觞。登临怜老者，风雨过重阳。稔岁真希有，南天始欲凉。馀生容苟活，不敢昧苍苍。今日都无病，重阳倏又过。浊醪常醉好，佳菊未开多。岂必皆时节，焉容不啸歌。一樽二三友，风雨奈予何。今日都无病，持杯得自如。空行万里路，枉读一生书。可奈多魔障，真当弃腐馀。休官十六载，此计未全疏。今日都无病，閒将往事思。不为一己计，宁受百人欺。老钝文章拙，温恭礼数卑。临风一杯酒，此意未全衰。"
"杂兴十二首","宋末元初","方回","生世六六载，始获玷末科。选官六六载，仕少閒日多。逆旅脱兵火，专城免干戈。中原久隔绝，忽焉得经过。水涸梁山泊，淮流受黄河。往者故已矣，方来将若何。开岁七十一，聊拟自挽歌。十月菊半槁，垂迫长至节。炎州天气殊，蛰户犹未闭。北方当此时，无雨有为雪。吴霖百昼夜，不见霜露结。瘦马溅腐泥，裸袒舟子热。老子所居隘，粪秽足呕泄。西望万重山，中有茅宇洁。何当归去来，独卧一榻设。诗礼以发冢，非独王莽然。手不离珠玉，世岂一桓玄。昔在鲁闻人，匪值孔圣旃。焉得两观诛，破彼辨与坚。子陵湍石上，元亮菊篱边。夷齐不可跂，赖有此二贤。风高紫兰摧，雪近黄菊槁。物理有代谢，焉得长美好。古圣毓庶物，必欲使寿老。不幸凶短折，岂若保终考。庄生强齐物，妄谓彭聃夭。龟鹤动千龄，难与蜉蝣道。什袭夜光璧，谁忍碎兹宝。我评菊与兰，终胜百凡草。古人谨庙萃，后世重墓藏。埋骨冀裕后，其术传青囊。富贵出葬穴，此说何渺茫。含襚富珠玉，所见尤不长。自从开辟来，天地几战场。祸乱遭发掘，不免帝与王。甚者有逆孙，暴其先世丧。何由系彼颈，巨刃挥天扬。七十合致仕，已閒十六年。不谓得此寿，念之岂非天。固穷甘蔬饭，窒欲省药钱。脱遇人负我，微愠遄释然。岂无不朽句，作诗垂万篇。人品虽中中，此心无愧焉。兹辰何太喜，久雨见红日。当其阴晦时，日未尝不出。有物苦障之，云雾暗如漆。谗夫蔽天明，忽去巷伯嫉。泥污后土乾，归路赁驴匹。山中可酿酒，自舂元亮秫。预量小儿孙，时索梨与栗。茅檐得霜晴，炙背阅书帙。稻熟苦淫雨，九月尽十月。已刈及未刈，半芽半漂没。饥饱系民命，此变岂可忽。云师如葛伯，仇饷佚天罚。死木生菌蕈，化萤草未歇。恒燠缪为恩，乖气一何悖。何如时寒风，霜晴大明揭。田父得舂枕，一饭肉白骨。人固有倒行，天亦有逆施。脍肝富且寿，沴气乃至兹。岁旱茂稊稗，夜暗号鸮鸱。正卯宜一律，遇涂姑巽辞。麟经没其名，直以盗书之。万古流恶声，荣华能几时。势位高于己，谄子奴事之。虎后狐前行，假威将谁欺。才艺卑于己，苟且相追随。庶几不见軏，延誉借谀辞。老夫久择交，此心故异兹。勿攀势位高，毋友才艺卑。章惇招不往，丰谷以为师。彭城陈正字，贻我有良规。请托或有求，攀附谓可羡。不羡复不求，贵公何必见。耻折元亮腰，免向宣明面。江淹所赋恨，未必识冯衍。甘从伯伦醉，久忘子夏战。白首尔同归，自作岂天谴。鲁论安昌侯，田至二百顷。后堂罗曲旃，女乐极妍靓。晚爱肥牛亭，僣上辄有请。行内忧外家，略不效忠鲠。口张理义门，胸裹利欲阱。持国送与人，独欲保首领。焉知赤眉祸，暴尸肉未冷。寄言发冢儒，厥报捷响影。"
"寄题云屋赵资敬启蒙亭风雩亭二首 启蒙亭","宋末元初","方回","坤三变艮山，天一生坎泉。注谷未浩浩，滴石初涓涓。君子观厥象，有若童稚然。更历几险阻，然后为巨川。始教及龆龀，成功从心年。夫人可为圣，往圣敢自专。果行誓必往，江海迷溯沿。育德滋无穷，昼夜鸣潺湲。云屋有遗老，凿渠玩清涟。时时汎羽觞，坐致兰亭贤。曷时亦酌我，同赋临流篇。昔人筑雩坛，群巫此歌舞。骄阳煽蕴隆，吁叹以降雨。良辰岁时和，遗迹林壑古。枯蘖换槁叶，芳荑抽宿莽。徜徉沂水上，童冠七或五。春袖风乎兹，缋绣无火黼。千载想佳人，不仕东国鲁。异彼三子撰，圣师独予取。吾友赵隐君，笑唾卿相组。猿鸟听新咏，点瑟时一鼓。汉歌曾罔闻，楚台未渠数。泠泠列禦寇，肯尔哙等伍。"
"写心五首","宋末元初","方回","见恶巷伯嫉，闻善皋陶都。空言非衮挞，焉有赏与诛。君子定相忘，小人将见图。口过信未免，心过吾实无。浪自作臧否，了不关生枯。龟壳爱钻灼，何如伏泥途。今日忽不愁，脱然体无病。糊饰窗棂明，整齐书册正。生无快意事，适此悦我性。雨足明当晴，更喜天宇靓。世人好图画，山水及动植。墨煤与粉绘，轴而挂之壁。画岂有天趣，识假真不识。我有古盆瓶，清晨井自汲。时花簪数枝，悠漾泳金鲫。静坐玩生意，默然若有得。此见亦浅狭，抚几忽起立。我家山水乡，莺啼春草碧。我既不干世，人故不我知。我能自不轻，人亦莫我欺。夏潦江湖溢，云雨翔蛟螭。两涯一以涸，岂无藏蛰时。外冻内不死，复雷潜地维。何必慕荠菜，窃借春风吹。此身脩至此，尚恐玉有瑕。自兹脩更脩，庶几宽我涯。不然轮生角，岂不柅厥车。故无熊虎卜，亦未梦龙蛇。学不取临川，文不取永嘉。诗不取晚唐，有正宁无葩。真魏吾所师，未觉朱程赊。此身脩至此，馁死曾何嗟。"
"自觉二首","宋末元初","方回","还将短鬓受秋风，倏忽炎凉事不同。青史合居人品上，白云肯到市声中。蕙肴兰藉何须饱，芰制荷衣未觉穷。驷马高车足忧患，五湖归作钓鱼翁。忍垢包羞混世尘，胸中无物只天真。平生我亦轻馀子，此日君当恕醉人。钟乳金钗空丧志，鲈鱼莼菜尚知津。中行独复虽差晚，犹与初爻不远邻。"
"读魏鹤山先生渠阳集五首","宋末元初","方回","登门四十九年多，细读公书百遍过。今岁摘抄靖州作，遁翁堪配不传轲。濂翁传到紫阳朱，复见嘉端此大儒。一论道原一原道，他求伦拟汉唐无。汉唐台阁画功臣，何似宣尼从祀人。欲绘两贤继张吕，临邛魏老建安真。投荒弥远凶徒炽，出督清之狡计行。得柄欺君例如此，国亡徒剩正人名。瀛登湘渡偶皆同，一了乾坤此两翁。前后身吾虽未信，俱遭权孽肆奸凶。"
"送男存心如燕二月二十五日夜走笔古体","宋末元初","方回","我年三十四，鄂汉脱战场。四月扁舟东，生汝于建康。九载鹤山门，静翁还鹓行。实为旧主人，别意殊徊徨。尔时京湖阃，开府罗才良。吕氏贤父子，欲我高腾骧。补以□□爵，江岸司征航。既而今左辖，千骑如池阳。携我一家往，郡斋代表章。汝姊始四岁，同尔归南堂。明年辛酉秋，浙漕鹗荐翔。道山此大恩，给我鬻爵郎。别省第一人，见知梧与杭。不学执国柄，似道贪如狼。其客福建子，瑩中狼如羊。厥子偶不第，乃独憾老方。谗之于似道，阴幽弩机张。廷试复第一，考官文赵常。易置乙科首，尔岂识臭香。萧艾压兰蕙，我心亦不忙。仕宦天有命，岂由人低昂。不意毒愈盛，廖真嬖人仓。五百彼何知，四遭白简霜。故尝忤林耠，何至嗾郭阊。鲁港出师败，虮臣叫九苍。数其十可斩，乃先窜炎荒。诛之木绵庵，身死国亦亡。为相亡人国，自合以命偿。匪我快私愤，人欲抽尔肠。台谏我不就，出守邻故乡。大物既归周，裸士来殷商。夷齐与箕微，均为识三纲。我所领小垒，可容久徜徉。亦欲拾之去，群盗纷寇攘。勉强不得已，芟恶完善良。完国非我责，完郡亦何伤。幸保千里民，不为剑戟戕。奸鬼伏肘腋，两贼程与黄。门生讦座主，婿不顾糟糠。妄告无反坐，官吏饱贿赃。一朝掷笏绶，仅有书几囊。辛巳至庚子，阖门饥欲僵。二十年不仕，愚意谁揣量。苟生内自愧，一思汗如浆。焉得挂海席，万里穷扶桑。茅屋荫松菊，槿篱畦芋姜。读书粗知道，晦遁攀馀芳。诗文亦不俗，千篇垂琳琅。今汝往筮仕，已踰四十强。萧然乏行李，艰甚谋聚粮。此皆我之过，弃官畏祸殃。以致儿女辈，无不羸以尪。行行燕山下，悠悠易水傍。北风无时无，南人少裘裳。汝父近八帙，汝母七旬将。苟可得一职，归甘泌之洋。生理我无策，徒此歌慨慷。壮士一大笑，出门青天长。"
"宗兄端叟年七十六来访二首","宋末元初","方回","年才踰壮早相知，北骑南船几别离。二老皆邻八旬寿，一生谁赋万篇诗。特承枉顾元无说，获侍同行识者谁。流水桃花别天地，碧山许到果何时。辽广归来二纪强，脱身烟瘴远沙场。僧多吟友诗常淡，家见玄孙寿且康。残月夜潮渡渔浦，飞花春雨客钱塘。西山后会何妨数，管趁年年早茗香。"
"偶书","宋末元初","方回","一日无酒饮，一日意不乐。一夜无酒饮，一夜睡不著。后生殊未知，老人今始觉。万卷漫读书，千金空服药。我有一杯酒，大胜凌烟阁。酣歌脱头巾，毛发动褒鄂。一夕五七起，起辄搔我头。明月挂檐前，独饮凭危楼。清晓上参井，黄昏移斗牛。残暑未云退，幸已臻新秋。天上有银河，化酒还肯不。大醉更无梦，小醉亦无愁。"
"拟古五首","宋末元初","方回","达人安天命，养器以待时。匪谓闭其门，端坐无所为。东家田中苗，既种且溉之。西家不复尔，秋至或忍饥。一得异一失，非天有偏私。口实云自求，曷不观诸颐。高台垂钓竿，不过一渔翁。三径连东篱，略与寒士同。何独严与陶，百代流清风。文叔本侥倖，寄奴非英雄。我评夷与齐，大胜营丘公。江南九月后，无日非重阳。十月十一月，岂不雪且霜。严冻杀百草，菊花弥更黄。于兹偶有酒，十觞至百觞。□□□□了，复醉梅花傍。骚人称屈宋，宋岂敌子平。诗家推陶谢，谢岂肩渊明。鲁直爱水仙，以梅为其兄。梅似可祖父，吾今改兹评。知十与知二，回赐同补哲。所以孟坚表，九品较优劣。人貌无明镜，妍丑孰分别。物无权与衡，轻重亦不决。"
"送刘仲鼎浏阳教四首","宋末元初","方回","□□今名郡，刘公昔硕师。山留黄帝跸，水绕紫阳祠。遣□□□足，陈言讲说疲。□曾参到否，未有四书时。□向湖南去，衡湘剩□□。泪凝斑竹恨，骨冷葬鱼悲。学□循常式，师生整旧规。□轩何故道，无所为而为。浏阳吾未到，畴昔到长沙。文定诸胡子，宣公故相□。□□□已化，心皎月无瑕。□□寻方册，灯昏眼易花。□□湘江洁，名应岳麓齐。扁舟先浙左，匹马次江西。眼可□今大，诗须到处题。世人无陆学，一笑过金溪。"
"读太原王氏家记二首","宋末元初","方回","卧冰公相旧家声，纪载铿锵乐九成。大姓江山同久远，雄文日月竞光明。双亲强健跻高寿，两纪休閒致盛名。冠豸澄清聊一出，万钟千驷未为荣。中原表表日星垂，积善传家泗水湄。一瓣心香邹国庙，八分手笔峄山碑。检身粹行言相应，报国精忠孝可移。千万人中无一二，庭闱偕老及期颐。"
"学诗吟十首","宋末元初","方回","我陟匡庐山，想像渊明庐。我游永嘉郡，康乐兹佩鱼。学诗六十载，钻仰二老且。白首恐无成，嗟哉腹空虚。迩来摆百务，粝饭几无蔬。朝吟极摹仿，夜咏加勤渠。不必一字工，意味但舒徐。比陶似不足，方谢尚有馀。举世无人识，归欤吾归欤。三百篇既绝，孔圣作春秋。荣辱系褒贬，与诗美刺侔。楚骚降一等，尚可风雅俦。汉盛出苏李，魏兴起曹刘。历览逮六朝，仰止兹为优。独一陶元亮，龙凤翔九州。韩柳继李杜，黄陈绍苏欧。江湖近一种，禽虫鸣啁啾。我读渊明诗，不忍复去手。休官四十一，不肯恋五斗。二十三霜秋，篱下作重九。朝亦一杯酒，暮亦一杯酒。南北几蛙紫，能尔一醉否。义熙所以立，寄奴幸而偶。牧野诛独夫，夷齐尚弗取。窃评首阳山，乃后有五柳。我爱真西山，读书有甲记。首论天命性，岂可不论气。我爱魏鹤山，周易辑集义。濂洛十七家，一贯六十四。有寂即有感，槁死笑释氏。无气欲为人，瓦砾弃骸胔。复见天地心，有处起生意。王弼独云无，此语决非是。杨氏昔为我，老子实似之。墨氏昔兼爱，释迦亦如之。孟子辟杨墨，有功此一时。似仁与似义，暗传匪明垂。梵语东汉译，玄门西晋师。迄为万世害，三教乃并驰。独一韩文公，张我正正旗。濂洛有诸老，此盛彼遂衰。离骚谓绝响，此道传人心。外物有鼎革，能言无古今。曹刘与陶谢，五柳擅正音。李杜与韩柳，一字直万金。欧苏与黄陈，孰浅而孰深。尤萧杨陆范，乾淳鹤在阴。二涧可继之，章泉亦骎骎。奈何近百载，种火灰中深。宋诗孰第一，吾赏梅圣俞。绰有盛唐风，晚唐其劣诸。牛尾狸无敌，马蹄鳖与俱。龙溪奏思陵，此产臣乡闾。宣城二十咏，歙浦俗亦如。春洲生荻芽，寄兴河豚鱼。真言写实事，组刻全屏除。黄陈吟格高，此事分两途。我寓侍郎桥，夜枕闻五德。四更即不眠，东望逆曙色。南睨三茅阁，千灯破暗黑。百八仙林钟，鼍龙吼其北。繄此倚阑人，四海谁我识。未能朱晦翁，乡邦续道脉。犹当陆放翁，桐江刻诗集。承天寺一碑，宜州万里走。后山与简斋，各年四十九。李杜俱有厄，郊岛终不偶。今人好作诗，曾不鉴兹否。我如陆务观，平生诗万首。明年当八十，不可日无酒。四男异甑釜，二女欠箕帚。晓问床头瓮，仅有酒一斗。吾性能忍穷，所以不仕宦。两纪加一载，考槃歌在涧。当车稳杖屦，当肉饱藜苋。虽然鲜欢娱，终不堕忧患。忆昔四十九，奏书似台谏。请剑斩佞臣，此贼罪恶贯。倏忽三十秋，往事如梦幻。不死踰八旬，几度见宾雁。"
"追和东坡先生亲笔陈季常见过三首","宋末元初","方回","坡仙果何辜，黄州七年客。价高日月低，名大天地窄。嗟彼舒亶辈，岂不辨菽麦。阿党更妒忌，一视皂与白。前后赤壁赋，悲歌惨江风。江山元不改，在公神游中。三经及字说，胎祸垂无穷。想如季常辈，对寤三叹同。我尝过黄州，故国耸乔木。半山歌元丰，此老蜗角缩。及至绍圣初，岭海谪坡谷。人生归去来，破铛煮黄独。"
"以读书破万卷下笔如有神为韵赋十诗送赵然然如大都","宋末元初","方回","博学果何谓，书不可不读。子思继以审，子夏继以笃。是皆返诸心，夫岂泥简牍。试一凭危楼，万里送鸿鹄。羲皇卦未画，世间有何书。今人所校者，惟亥豕鲁鱼。曷不洗肺肠，求诸天地初。此理傥有得，万卷皆空虚。所谓先天易，诸人识不破。独一观物翁，入手不放过。太极是生两，然后品物播。参以邵子言，佛老义自堕。误训若稽古，字至于三万。一言思无邪，可以了群怨。世人尔所有，夜光珠径寸。吾侪道固穷，君子兼山艮。扬雄论立师，始于书一卷。曾子贯忠恕，本无书可传。赵子足著述，古今妙贯穿。考诸领袖间，深衣有表撰。朱先之桑梓，如我二人者。赵子于吟诗，一字不妄下。虚叟明八十，硉矹老病马。年龄已衰颓，文字亦苟且。妙年尝自负，韩子补天笔。年及渭滨人，今也老无力。送君如燕都，谁门可长揖。苏举黄自代，靖翁独我识。言诗卜子夏，作赋马相如。三十六字母，文公之四书。知君便便中，自有一石渠。以貌失子羽，诸公其慎诸。鲁语第一篇，子曰即次有。有子与曾子，专美孔圣后。乃知古学者，尊师复重友。君之师友何，殆不止韩柳。后生信可畏，君年未四旬。我老长空倍，閒将三十春。学行各有见，出处何必均。宁将诗泣鬼，肯与钱称神。"
"宿包山杨明府宅","宋末元初","方回","十年共艰难，老友杨明府。贤令实所赖，拙守何足数。尚忆纷纭初，天地沸鼙鼓。穷山古未见，倏忽集万马。家财吝不捐，宁保杀与掳。公一无所爱，什器亦遭斧。我书寄歙山，万卷弃草莽。即令两秃翁，衣破缺纫补。独有浩然气，依旧塞□□。□□白云村，连榻晓共语。今日到桐庐，登堂拜寿母。□□□□□，□□□□□。人间富豪儿，吾事弗如汝。汝纵□□□，□□□□□。□□□□□，□□□□□。谁实生成之，谚谓慈父母。彼锦衣玉食，及朱弦镂簋。公但宝一砚，百倍似胜汝。我眠公浩唱，犹有半夜许。可亲未易别，依依睇烟雨。"
"客况六言五首","宋末元初","方回","狐白裘玉作带，汗血马金为鞭。雪发河中老叟，霜天裸体撑船。一瓣香陈无己，万首诗陆放翁。借问老夫年纪，五屈指姜太公。善挥金粗豪杰，痛饮酒真神仙。身外别无一物，胸中略有千年。辅嗣元不识易，安国未尝传书。周官谬释揆岳，□□□□瓜鱼。大矣哉十二卦，有义有用随时。世故蓍草万变，心事梅花一枝。"
"六言四首","宋末元初","方回","马文园消渴病，嵇中散绝交书。未害子虚乌有，可□□□才疏。楼中老子无事，座上梅花盛开。闭目不闭鼻孔，暗□□□自来。读万卷行万里，酌一杯题一诗。颓龄如此如此，豪气已而已而。传灯录第一卷，我佛世尊如来。自谓寂灭乐已，谁不呜呼哀哉。"
"句","宋末元初","方回","旧业三元赋，新功百中经。屈使守乡国，护保□□□。□□□比屋，燕雀语□□。菊花与汝作生日，螃蟹唤吾入醉乡。诸公未许子为政，万事无如髯绝伦。糟姜三盏酒，桕烛一瓯茶。把酒从来不可期，吾降今日少人知。"
"杂怨","宋末元初","毛直方","种莲恨不早，得藕常苦迟。谁知心中事，久已落怀思。花开能夜合，草发解宜男。对花今有恨，见草祇应惭。"
"渔父辞","宋末元初","毛直方","万里清江两桨船，一竿一缕水云边。平生不识书与剑，也得醉饱供閒眠。呼儿买米得新粳，渔村且喜见秋成。今朝尝新莫草草，好钓鲈鱼来煮羹。得鱼穿柳持上溪，溪村杳杳屋稀稀。莫怪渔翁头易白，去年买鱼人又非。黄旗纲运牛马走，皂衣追呼鸡狗喧。深傍芦花摇橹去，遥望渔人是水仙。本无租赋本无田，不知历日不知年。谁信渔家小船上，犹是无怀并葛天。黄昏船泊有邻居，明朝船散又还无。君笑我如浮萍草，我看君似水中凫。溪桥竹边有酒沽，携鱼换酒满葫芦。篷头月上不觉醉，自卷芦叶吹呜呜。"
"悼亡","宋末元初","毛直方","从事龟山亦偶然，宁知长别恨终天。当时去就商量错，不似牛衣十八年。客中自有未招魂，剪纸空教夜祭门。万一相逢今夜梦，恨多应是两忘言。奉倩伤神不是痴，人生百感有真机。飘零遗墨残针线，与泪无期自一挥。推愁不去竟何如，欲鼓庄盆懒有馀。赖是此□犹解事，避人对客与观书。"
"寄梅村山人","宋末元初","毛直方","古松树下昼阴寒，云亦何心去不还。却怪建州城里梦，一春多在湛卢山。去年三客赋荼蘼，忽见新花发故枝。省到死生离合处，春风消得几相思。"
"拟古","宋末元初","毛直方","高堂列绮席，宾御何委蛇。粲粲金芙蓉，春葩照蛾眉。檀槽起清籁，铁拨弦鹍鸡。祇闻筵中曲，不闻曲中词。萧萧青冢魂，化作秋雁归。玉关去时泪，点点湿朱丝。岂知哀怨情，及此欢笑期。弹者锦缠头，听者金屈卮。但令今人乐，不惜古人悲。野色倏已暝，零落沾我裳。行役悲险艰，仰愧归鸟翔。羁愁浩难收，壮发日已苍。远林烟火微，投宿扣村庄。居人毕刈穫，笑语井臼傍。问客来何疲，毋乃仕与商。所慎在出门，奚怨中路长。"
"江南曲","宋末元初","毛直方","津头闻别语，三载以为期。安得中山酒，醒日是归时。沽酒酹江神，发船相送饯。船去浪如席，船回风似箭。"
"挽度宗","宋末元初","王义山","道隆兼德厚，民庶乐难名。宫合府中一，身修天下平。有条皆快活，无事不清明。长乐天将晚，如闻问寝声。建隆成帝业，肇造宋乾坤。永穆昔传子，慈元今抱孙。羹墙有尧在，谟训即汤存。血染攀髯泪，哀缠彻九阍。"
"斋居杂兴 其五","宋末元初","王义山","天根分上下，月窟几晴阴。老树吹来古，流芳直到今。四时花不断，一本理尤深。记得南轩说，要观生物心。道理须从妙处寻，静中观物了吾心。一时俯仰成朝暮，万变纷纭几古今。蠖屈蛇伸非矫揉，鸢飞鱼跃自升沉。莫随名利相牵引，方寸胶舟泥寸涔。一身自有一乾坤，拍拍阳和禀得淳。诗思已随春意动，夜衾不怕晓寒新。未应云谷成辽邈，常把沧洲入想因。觅句看书无个事，清泉可饮便非贫。山水之中足可娱，田园数亩任荒芜。论交惟有诗知己，把酒相忘月与吾。秀石漱泉清可砚，孤峰挂日景堪图。可怜直节如松劲，刚被秦封作大夫。木曳斜晖抹淡红，薄窗微惹一帘风。水如银样浸新月，山耸翠标撑碧穹。天为骚人开眼界，酒寻好句入杯中。兴来点检江山罢，顷刻阴晴笑化工。"
"挽贾平章生母","宋末元初","王义山","有子万事足，相与乐湖山。花径板舆稳，萱庭衮服斑。轲亲荣鼎养，鲁国忽丧还。元气极之母，生贤奠两间。修龄踰八帙，五福萃诸身。翟服仪容旧，鸾绫谥诰新。艰难共淮楚，褒表建齐秦。曾听呼儿道，仲华能笑人。"
"挽实斋刘尚书","宋末元初","王义山","紧官都做了，只欠到台司。言路古之直，经筵帝者师。极中五福备，天下达尊推。方曳星辰履，商山已茹芝。节麾仍帅阃，三道福星临。政澈寒潭底，人行明镜心。船中不留月，童背也无琴。谁憩甘棠下，无穷蔽芾阴。"
"偶成","宋末元初","王义山","五性感而动，其间善恶萌。危微相对立，体认要研精。大学静而得，中庸诚则明。原头不参透，何以约其情。良贵由天赋，欺心天可欺。功名皆梦幻，道理厌新奇。枫叶敲窗际，梅花对月时。个般清趣味，料得少人知。"
"春日即事二首","宋末元初","王义山","朔气棱棱带雪吹，凝阴四面锁寒枝。自回造化微和后，如再洪濛未判时。天遣江山醒醉眼，春将景色入新诗。乡晨一部箫韶奏，草绿花红山鸟嬉。步屧随风过柳川，眼前气象觉熙然。勾萌甲拆皆春意，鱼跃鸢飞遂性天。绿草方浓山尽发，紫芽新迸蕨初拳。自形自色何容巧，禀赋元来物得偏。"
"挽鹿泉贾参政二首","宋末元初","王义山","夺得公来镇古洪，武昌棠荫蔼春融。生民立命学有用，活佛救人天大功。上帝遣符徵范镇，斯民失怙哭温公。山横抱犊人何在，草木悲号一夜风。一老皤皤六十馀，直从苦硬做工夫。可怜爵齿啬于德，惟有诗书付尔孤。后学失师谁主此，斯文坠地果天乎。榇归只借帆风力，最是舟中麦也无。"
"和韩御史题滕王阁韵","宋末元初","王义山","阁枕台隍暇日临，兴怀风景寄情深。江山为友更添我，宇宙皆诗放纵吟。不尽川流朝复夜，无穷事会古来今。一般输与渔翁好，閒是閒非不累心。喜瞻御史又来临，感慨登高此兴深。许大乾坤付杯酒，几多景物入孤吟。惭无王勃诗家数，赖有韩公记古今。休讶江东暮云隔，相逢萍水两知心。"
"挽云屋徐侍郎","宋末元初","王义山","阖朝奔逸荡无关，夜半潇潇风雨寒。世乱争先寻活路，时贫输与做穷官。平生自谓学无事，一死谅非君所难。到此徬徨犹不忍，国亡那敢计身安。雁塔题名墨尚鲜，九州四海此同年。故人直上青云路，凡俗那能白骨仙。不善巧图真个拙，祇因方处久些圆。万钟不博箪瓢乐，有命何如有性焉。"
"挽竹芗龚侍郎","宋末元初","王义山","犹记乌台第一章，当年物论忒雌黄。人心自有公非是，天理岂能终晦亡。奸魄虽生名已死，弹文尚湿墨犹香。偷生宁复百年活，地下何颜见竹芗。一木难支大厦倾，阖门拚却赴波鲸。归来止为寻坟陇，隐去不教知姓名。剩有诗篇传不朽，相从野老话生平。翩翩只鹤扶云去，群玉峰头籍大清。"
"谒按察马佥事","宋末元初","王义山","黩货无厌政贿成，几年蔀屋不曾晴。击奸霹雳从天降，烛物晶明揭日行。曩在乌台已风采，特烦龙节更澄清。儿童走卒更相顾，夹道传呼司马名。化瑟新更击巨贪，六条察吏首言赃。划开云睹青天日，全藉风闻白简霜。佥谓激扬须獬豸，如何放过此豺狼。诸生饥欲死难忍，惟有广文餍稻粱。"
"挽山居刘侯官","宋末元初","王义山","渥洼生出此骅骝，父子当今第一流。争道老泉生二秀，最难锦水又三刘。悫亡明道碑东洛，塾死文公哭婺州。留得一家书脉在，郎君见说突烟楼。赋埒相如轧子云，词场几度策奇勋。不卑铜绶肯为宰，须是玉堂方著君。准拟日边行接武，奈何地下要修文。试将六稿从头读，羞杀时流把砚焚。雪坡仙去又山居，凋谢堪为世道悲。师鲁仅存遗集在，乐天无限故人思。追怀把酒论文日，忍读停云对雨诗。千里有书报埋玉，衔哀莫写泪交颐。"
"和康节天意为人二吟","宋末元初","王义山","一毫矫揉不安然，人众岂能终胜天。透出梦关方是觉，要从心地自澄源。人能穷理始知命，事到容心便费言。造物安排都已定，道中浩浩而渊渊。鸟兽不可与同群，人道无亏方是人。已分工夫须尽我，学中本领在明伦。川云意思乾坤外，杯酒襟怀天地春。识得眼前真道理，世间何事切吾身。"
"挽介堂胡知郡","宋末元初","王义山","忆昨云从东野时，天街携手话心知。澹庵往矣谁其嗣，文定今之学者师。德邵年高前辈行，山摧木坏哲人萎。虎头城下艰难共，古道如公更有谁。六馆诸生伏下风，少年声价在黉宫。交游湖海天下士，规矩乾坤心匠中。竹使分符春坱圠，棠阴匝地昼朦胧。新昌人所难为事，人到于今说介翁。"
"送按察王佥事除行台察院","宋末元初","王义山","漠漠天高不可呼，斯民何处诉无辜。从来鹰隼肯驱雀，除却豺狼安问狐。霹雳一声碎奸胆，风霜八路击贪夫。得公数辈遍天下，民命从今盍少苏。夺去江西一福星，维扬无地著先声。数千百里人相贺，二十四桥风便清。祇为外台要精采，更烦辣手大支撑。劝君放缓骑骢马，怕有人来境上争。"
"和清江韩伯善","宋末元初","王义山","厥初是理与俱生，一点灵扃透处明。谁肯枉身徇时好，从来造物忌文名。雌黄一任傍人说，暴白只依天理行。输与老农无个事，夕阳黄犊带烟耕。世间利欲久胥沦，才有诗书不是贫。三极经纶须是学，一毫愧怍便非人。充之家国而天下，穷则江湖一钓纶。寄语黄州王学士，不妨借我华阳巾。文章于道未为尊，求道须教造大醇。理学一门要精密，时文大病在尖新。高谈天下经纶易，谁疗目前饥馑因。拚却挂冠高蹈去，孰云林下果无人。"
"挽溪园周知郡","宋末元初","王义山","英英玉立已班行，地位如何不庙堂。久合飞腾上华要，祇缘抱负太刚方。阶庭竞秀誇诸少，衣钵先传属长郎。最是一家古三代，棣华今尚有馀芳。记得年时试别头，得君引我上瀛洲。当场独步眇馀子，好手先拈第一筹。锦水曾寻香戟梦，洪崖去伴赤松游。瓣香遥致生刍敬，渺渺螺川涕泗流。"
"谒申屠御史","宋末元初","王义山","向来汉相肃朝纲，建武中兴又说刚。等是当年名御史，到今百世又流芳。云渺梁砀山水深，千年标致杳难寻。祇今来伴东湖月，惟有沙鸥识此心。褰帷问俗驻洪都，听得舆人夹道呼。好事被君都做了，个般风力自前无。"
"申屠御史袖诗来访和韵以谢","宋末元初","王义山","曾侍鹓行步赤墀，入山正为怕人知。自惭不直百金伎，空有囊中药不龟。满前舞鳝杂号狸，揽辔澄清众所期。今日忠良方得路，愿歌守道四贤诗。云卿曾屈帅垣尊，讵谓如今古道存。骢马行行人且避，如何容易到山村。"
"挽平轩王府判","宋末元初","王义山","儿女来前痛别离，遗言埋骨用深衣。当家曾把僧衣葬，谁识平生此意微。犹记琼林锡宴时，平轩折得好花归。而今花与人何在，日暮江东云自飞。"
"题袁州邵录三老图","宋末元初","王义山","堂前活现老人星，两个齐眉作寿朋。更有膝边儿戏綵，此身都及见云仍。不誇九老写成图，要似一家三老无。满把寿觞拚一醉，父前母后子来扶。"
"题韶州李同知百泉漱雪吟卷","宋末元初","王义山","癖到膏肓药不医，把泉煮石炼成诗。齿根更著雪来嚼，吟过梅关又一奇。奉命来宣古曲江，春回画戟昼凝香。使君吟到苏州意，愿睹斯民一日康。"
"送升甫归九江","宋末元初","王义山","云无心出未为非，鸟倦方还毋乃迟。只为当初欠归早，教人枉费和陶诗。猿鹤才闻归去来，便呼僮仆扫柴扉。如何出市见车马，惹起他心悔著归。"
"题何氏山阴道院","宋末元初","王义山","从来道院江西好，只为涪翁遂得名。见说何家更清甚，院中终日读书声。山阴偏被道家占，我祖当年曾写经。君向阴中敞吟境，何时相伴鹤来听。"
"赠医士熊月湖","宋末元初","王义山","缘何扁鹊号良医，传法元来饮上池。化作月湖湖内水，愿捐一滴救疮痍。月湖镜样十分清，诊视还他指下明。那似月湖心地好，愿人常似兔长生。"
"送丁直谅赴西涧山长","宋末元初","王义山","西涧元来只是刘，叶公争取过台州。退斋赤手来兴复，上水篙撑急向流。去时行李只携琴，更带奚奴作伴行。所谓伊人何所似，漪漪涧水一般清。"
"饯张宣慰三首","宋末元初","王义山","奉宣德意慰群生，曾未□年政已成。乃父勋名在彝鼎，当家衣钵合钧衡。如何归隐山林得，不管从来利禄轻。裴度淮西功业了，伫乘驲传上神京。贵介而能大耐官，留心翰墨此为难。龙蛇现影笔端活，风雨惊人纸上寒。教子一经文墨续，读书万卷夜灯残。一门数世衣冠盛，曾把君家家传看。种了甘棠打叠回，遮留竞凑辙辕来。只存诗檐作行李，若问归囊清过梅。抵为运筹咨汉杰，传闻近日筑燕台。为言民力东南竭，好趁层霄阊阖开。"
"古意二首","宋末元初","王义山","少年红颜女，敷芬对芳树。盈盈淡艳妆，清歌杂妙舞。凝睇倚高楼，桐丝试一谱。世间知音稀，谁识姱节素。清贞守幽闺，不作凡子妇。容华委西山，良人兮何暮。空床思悠悠，明月正当户。东篱采秋菊，秋菊清且香。采之欲寄谁，聊以寓感伤。感伤何所思，故人天一方。故人日以远，思君岂能忘。瞻望兮弗及，西山倾夕阳。黄昏人倚楼，一声笛何长。"
"新州枕上有感二首","宋末元初","王奕","尼山拜了又何求，驰骛中原作壮游。泰岱峰头观日出，汶阳城外看河流。朝吟阚县蚩尤冢，暮醉新州太白楼。从此不消删白发，留归江上对眠鸥。岱岳名山天下无，老来游玩易嗟吁。帝孙池畔秦松老，圣母祠前汉柏孤。古篆蚀苔悲建武，漫碑宿草忆祥符。逢人不解从头数，牢记山名画作图。"
"呈申屠御史忍斋二首","宋末元初","王奕","世家矫矫汉申屠，博古通今命世儒。豪杰雅知真北学，扶摇久已作南图。扬州台近催骑鹤，阚水秋深尚忆鲈。好载白云同一出，檐头新港即荣涂。壮游久负子长才，斥鴳几成困草莱。千载幸逢皇极运，两生端为圣门来。谁知白发馀年健，得共黄花笑口开。明日西风归棹远，怀人空忆古樽罍。"
"见陈月观二首","宋末元初","王奕","鳌转山空海失深，仙人抱月自高吟。春秋两字尊王义，皇极一编经世心。千载文声扶学校，万年史笔寄山林。太邱古矣元龙老，天寿先生续正音。仲尼日月几曾昏，自古君师岂必存。水陆三千游圣域，风云万里望天阍。燕台接武何多隗，吴国孤骞未见云。观上又分明月影，漫漫长夜与谁论。"
"谢叠山先生己丑九月被执北行闽士以诗送之倚歌以饯","宋末元初","王奕","皇天久矣眼垂青，盼盼先生此一行。遗表不随诸葛死，离骚长伴屈原清。两生无补秦兴废，一出诚关鲁重轻。白骨青山如得所，何消儿女哭清明。襄汉无人替一肩，遂令杞国坠青天。是谁铸此一大错，此事公知三十年。尽爱中都为宰相，岂知上界有神仙。纵饶不返南飞翼，也合津桥化血鹃。"
"和叠山到山阳郡学四诗","宋末元初","王奕","一水西来衣带然，界开北极与南天。轨文龃龉二百载，豪杰疏违几十年。幸际干戈屯祸极，挽回礼乐泰和先。酒廉米贱山阳郡，多少吟仙与醉仙。龆时蠹简剔残灰，皓首谁知吻带埃。负笈有机尊鲁国，扣阍无力上燕台。茹芝四皓还须出，绵蕞两生终不来。中道喜逢倾盖友，相携一笑亦奇哉。神仙无药可医狂，未死男儿未易量。东海水应随血碧，西山薇亦逐名香。君臣分义如能尽，天地鬼神终不忘。自有人心香火在，不消畏垒与桐乡。一代英雄不数人，百年聚散重伤神。歌阑牛角天还晓，铎振鳣堂道又春。泗水尼山圣贤地，江云楚月去来宾。淮安荡荡朝天路，附骥新吟莫厌频。"
"和段好古外郎二首","宋末元初","王奕","休烦蜀鸟劝归频，正欲尼山拜圣人。若使诗书灰烈燄，便应天地化微尘。汉书牛角虽漫夜，鲁史麟经不断春。花市一番风雨后，几多桃李又重新。黍峰蒲糁正关情，况复登高望冶城。惊见北方真学者，尚怜南国旧书生。风遗异世晋有笏，犹在君家唐未轻。三复谩行诗句好，雩坛从此振吟声。"
"四绝呈周月湖","宋末元初","王奕","丸中日月妙推移，才过三千六百期。霁月光风无尽藏，不应便黑小圈儿。不画脩眉不易妆，箧中犹是主衣裳。起观疆宇皆周土，只有西山尚属商。君住山阳岸口矶，风帆雨驿去如飞。十年多少金台客，曾有沿津问泗沂。草带粘天只辨星，燧楼尽化作邮亭。柳桥梅驿多来使，只寄山中养鹤经。"
"再和韵上石塘吴","宋末元初","王奕","发燥闻君响泮宫，玉溪旴水限西东。惜哉宴罢瑶池晚，乃在崇台拜下风。不能随调转商宫，独抱瑶琴过鲁东。霜满乌庭无过雀，非君谁与借东风。人心六籍未尝焚，千古师存道亦存。见说汶阳官路口，几年鞍马上君门。破笈兵韬久已焚，床头仅有易书存。一观周礼归来后，依旧白云深闭门。"
"五绝呈李惟学山长","宋末元初","王奕","尝笑蓝仙踏踏歌，极知感慨欲如何。檐头白日苍生共，到了圣贤分得多。铸金为蠡声犹泯，磨石为碑字亦漫。杂杂万形归五化，烬馀方策更长存。朝餐暮饮逐尘寰，清镜无情不驻颜。千古菊泉香火地，名贤多是靠名山。星气西流一掷梭，起看斗柄夜如何。篝灯急了床头易，明发开门事又多。只影随阳逐稻粱，故山元自富苍筤。孤雄不作山梁梦，晚岁收声在凤冈。"
"呈招讨李春野","宋末元初","王奕","元田种玉不传方，春去春来野自香。雁入燕云丹未反，笑援明月醉山阳。袖拂徂徕涉太峰，曾同太白舞西风。归程鹤瘦扬州远，著访吾宗太乙翁。"
"谢吴侍郎","宋末元初","王奕","屋角梅花枕鲁宫，柏台借重过江东。月明鸟定文书静，九郡谯楼起烈风。谁道灵光独不焚，孔堂金石至今存。皇王帝伯从开辟，不毁乾坤一合门。"
"贺新郎","宋末元初","王奕","有客过东鲁。自葛水、泛舟西下，帆开三楚。万里湖光磨水镜，际五老、落星烟渚。又飞过、二姑门户。彭泽柳青新旧色，望九华、依约池阳路。风雨庙，乌江羽。蛾眉牛渚皆如故。问缘何、鲁港汀洲，江声无语。采石书生勋业在，吊锦袍、公子魂何处。流恨下、秦淮商女。多景楼头吟北固，笑平山堂里谁为主。且烂饮，琼花露。醉醒琼花露。买扁舟、邵伯津头，向秦邮去。流水孤村鸦万点，忆少游、回首斜阳树。又访著、山阳酒侣。细剔留城碑藓看，上歌舞、一啸江东主。望凫峄，过邹鲁。孔林百拜瞻茔墓。历四阜、少皞之墟，大庭之库。竟涉汶河登泰岱，候清光，夜半开玄圃。迤逦问、东平归路。蚩冢黄花吟笑罢，下新州，醉白楼头赋。复淮楚，寻故步。帆卸西湾侧。望康庐、老峰面目，旧曾相识。岁岁滔滔江浪远，回首暮云空碧。今想见、发痕全白。眠鹿矶头茅屋烂，问草堂、谁管真泉石。还更有，青牛迹。老峰点首如招客。道十年、玉斗窗间，两成疏觌。赢得老夫谙阅世，不作少年太息。看雨馀、依旧青山色。汶上归来重过我，最峰头、新长芝堪摘。分半席、共横笛。"
"湖居杂兴八首","宋末元初","白珽","御舟初出赏春霏，传是诸王与后妃。香雾渐深帘幕暗，日斜微见淡黄衣。脉脉吹香屋角梅，背风移烛小帘开。凤城几日元宵近，一片箫声水上来。龙舟晓发断桥西，别有轻舟两两随。春色可人晴较稳，酒家争出柳梢旗。相国平泉水竹居，吴山花石世间无。游人马上休回首，一半春风在里湖。雨后林塘夏亦秋，一葫芦酒在船头。醉来深入荷花去，卧看青天飞白鸥。三贤犹得仰高风，冠服虽殊气味同。后五百年无继者，桃花含笑夕阳中。车鱼人散水风腥，雨色凉分柳外晴。回首夕阳都落尽，忽然东向数峰明。万树芙蓉两蕊宫，秋风开遍水边丛。白墙遮尽红墙出，只见红墙一半红。"
"续演雅十诗","宋末元初","白珽","海青羽中虎，燕燕能制之。小隙沈大舟，关尹不吾欺。草食押不芦，虽死元不死。未见涤肠人，先闻弃箦子。谁令珠玉唾，出彼藜藿肠。仁人不为宝，良贾宜深藏。婴啼闻木枝，羝乳见茅茹。何如百年身，反尔无根据。西狩获白麟，至死意不吐。代北有角端，能通诸国语。才脱海鹤啄，已登方物舆。仰面勿啾啾，我长非侨如。羯尾大如斛，坚车载不起。此以不掉灭，彼以不掉死。八珍殽龙凤，此出龙凤外。荔枝配江䖴，徒誇有风味。滦人薪巨松，童山八百里。世无奚超勇，惆怅渡易水。两驼侍雪立，终日饥不起。一觉沙日黄，肉屏那足拟。"
"题郑子真画四季诗意","宋末元初","白珽","红杏绿杨，永昼野服。柴门散仙，莫道无人。知处东风，都在吟笺。莲叶吹香，澹澹扁舟。撑港斜斜，惊散一行。白鹭西风，捲起梨花。"
"寿王太守","宋末元初","刘辰翁","鳞鳞鸳瓦试新霜，斗帐寒轻夜漏长。天上玉麟来瑞世，梦馀奎壁灿星光。韵华瑞籥应黄钟，六叶阶蓂舞舜风。袖有西山童子药，清霜夜映玉颜红。龙飞天子禹汤明，收拾英才共太平。寄语吴兴贤太守，亟将霖雨济苍生。八千秋与八千春，此语繇来未识真。曾共麻姑擗麟脯，笑看沧海几扬尘。月中桂斫夜琅琅，捣就琼花绝粒方。繇是蟾宫折云路，愿持云粉荐霞觞。"
"春晴","宋末元初","刘辰翁","江柳长天草色齐，新晴何物不芳菲。无因化作千蝴蝶，西蜀东吴款款归。新燕池塘绿雨肥，初晴未暖日光微。角巾犹带花梢湿，才倚阑干见絮飞。"
"探梅四绝","宋末元初","刘辰翁","江天欲雪未雪时，绝江探梅驴倒骑。空中著我方成画，乱后逢花且赋诗。钧天远远月斜斜，归客迢遥未到家。一色白云天似雪，和衣和雪宿梅花。后五百年无放翁，狂歌醉舞与谁同。渔人入得桃花洞，犹有梅花路未通。冷蕊何心识老逋，芳名从此落西湖。风霜未改幽坚操，弟立花前讳玉奴。"
"春景 绝域改春华","宋末元初","刘辰翁","绝域何堪久，悠悠日又斜。未能辞客况，更自改春华。故国三千里，荒春八九家。一声幽谷鸟，满眼故园花。渐煖回归雁，馀寒倚暮鸦。陌头看过客，歌吹拥毡车。绝域魂堪断，风烟不可遮。至今疑梦事，举目改春华。此处吾为客，何言国与家。尚存他日泪，又看一年花。谷口迁莺语，都城御柳斜。茫茫皆汉土，无地种秦瓜。"
"春景 落花香满泥","宋末元初","刘辰翁","春去如流水，落花忙又忙。晴泥空满眼，陈迹尚馀香。无计留枝上，愁人香路旁。雨馀金谷土，风动马嵬囊。拾翠遗鸿爪，飞红入燕梁。遥怜妆堕马，寸步断人肠。花落秦虞兮，纷纷东复西。举头无霁日，满地是香泥。红雨愁如海，絮风飘上堤。和成文杏垒，软衬锦鞯蹄。妙舞惊飞燕，醉归扶竹鸡。谁家采桑女，陌上自相携。"
"春景 村村自花柳","宋末元初","刘辰翁","御宿长杨馆，南山沁水园。风尘犹日日，花柳自村村。王谢人家远，朱陈里姓存。飘零香涧水，摇飏绿柴门。杜曲风和雨，秦人子又孙。细腰桃露脸，脉脉竟无言。乱后新烟少，村村自物华。周遭溪上柳，烂熳路傍花。独独人沽酒，行行客卖瓜。絮迷三户曲，香满四娘家。清汴龙舟远，玄都燕麦斜。琵琶鞍路悄，应念浣溪纱。"
"春景 新年贺太平","宋末元初","刘辰翁","乱向残年定，东风息战尘。太平如可待，相见贺从新。自笑屠苏我，谁吹画角秦。几人天宝旧，重赏后元春。卖钏犹堪醉，簪花不恨贫。渊明今甲子，犹是晋时人。相过贺新元，干戈且息肩。不图垂老日，还见太平年。灰向昆明尽，春从待漏传。衣冠禾黍地，箫鼓杏花天。灯市嬉遗老，旗亭卧醉仙。山林闻好语，天下米三钱。"
"春景 小水细通池","宋末元初","刘辰翁","过雨山泉润，悠悠小水同。未嫌来脉细，更与曲池通。花径频违湿，苔沟暗入丛。却看萍破碧，未觉叶流红。涧壑千枝曲，乾坤一镜中。所嗟瓜地远，不得灌连筒。小小回堤水，花阴寸步随。细难为灌圃，长是曲通池。乳窦仍从出，云根触处滋。又添晴滴沥，欲涨碧涟漪。新绿常如雨，流红未见诗。昆明鲸背浅，尽日絮沟迟。"
"春景 孤舟乱春华","宋末元初","刘辰翁","天地孤舟客，东风是处家。偶然乘兴远，不拟乱春华。牢落无茶具，飘零自钓槎。误将青箬笠，撑入碧桃花。路断云相觅，溪深柳又斜。忽闻鸡犬近，随处有桑麻。罨画来兼往，孤舟自若耶。悠悠信溪路，籍籍乱春华。今古三高客，乾坤一叶家。泛桃冲雨过，穿柳带烟斜。下水随飞燕，移梢为惜花。日斜归兴急，恐或见胡麻。晴日孤舟好，溪流带岸斜。浮游忘世虑，烂熳乱春华。朝共渔穿港，暮随鸥宿沙。却知桃有路，惟见柳无涯。蓑舞村村酒，罾歌处处花。群仙惊再见，留宿武陵家。有客孤舟里，风平日又嘉。未须怜岁晚，从此乱春华。自扣舷三版，相将水一涯。前村随柳色，昨夜宿桃花。鸥浴波翻锦，渔歌影入霞。江头稠杏暗，子美四娘家。"
"夏景 夏雨生众绿","宋末元初","刘辰翁","入夏可曾晴，阴阴众绿成。但惊春尽去，谁信雨中生。一月须梅润，千林但叶声。荷边蒲猗傩，桑外笋峥嵘。芳草非无恨，新条各向荣。秧田禾似浪，满眼几时平。无人嫌夏雨，众木共欣荣。已办黄梅熟，还将绿叶生。送春无物色，尽日是檐声。处处桑麻长，阴阴桃李成。风翻蒲水白，烟共草天平。山色沈冥久，朝来两黛横。"
"夏景 松凉夏健人","宋末元初","刘辰翁","松影夏天云，凉开一院新。若无如此暑，可以健于人。风外潮声起，林间客欠伸。自怜三伏日，重得百年身。鹤唳如轻举，儿扶更怒嗔。下山逢急雨，为洗覆车尘。天地若为容，凉阴何处逢。困人惟夏日，健我是云松。雨立三千丈，风生一万重。如餐华峰藕，不藉葛陂龙。脱帽苍虬笑，披衣病鹤松。月明天似水，归路踏芙蓉。"
"夏景 衣冷欲装绵","宋末元初","刘辰翁","老厌人间热，单衣就冷泉。不知清到骨，故欲转装绵。萝月满襟雪，松风半臂仙。顿疏桃竹瑩，拟就柳花眠。倚倦思燕玉，全生愿蜀毡。温汤无去路，搔首听潺湲。石洞元无暑，泉声洒面凉。衣疑中夜冷，绵欲此时装。洒洒惊荷雨，披披变葛霜。拟将洴澼絖，换却薄罗裳。中道怜班女，温言忆楚王。骊山在何许，我更念温汤。"
"秋景 月色醉远客","宋末元初","刘辰翁","明月有佳色，客中迷远游。自应眠不得，更似醉时留。玉屑凉堪吸，金波香欲浮。顿忘乡国恨，如在酒家楼。鸾镜惊相对，霓裳卒未休。天风扶我起，不用典貂裘。远客坐长夜，缠绵月色留。明知不是醉，为尔更无愁。玉雪三千界，金波十二楼。谪仙迷采石，小杜在扬州。雁背如流水，蛾眉也白头。一声长啸起，满眼故山秋。"
"秋景 门掩候虫秋","宋末元初","刘辰翁","四壁可谁语，一年将次休。村行落叶晚，门掩候虫秋。影有斜灯吐，贫无过客偷。蚓号残月冷，蛩语故宫愁。馆驿邻机叹，关山古戍留。幽人推梦起，江海有孤舟。候虫鸣寂寂，秋老独何村。怨语动行路，居人卧掩门。无谁倚朱户，随意闭黄昏。岁暮已如此，蛩声胡与言。孤灯销驿梦，残月落空垣。白雁来天地，何由见泪痕。"
"秋景 出逢危叶落","宋末元初","刘辰翁","举眼秋萧索，乾坤岂不容。叶因危后落，身是出时逢。古木犹当道，西风小倚筇。峥嵘如解羽，零乱复寒蛩。薄似佳人命，飘如去国踪。小山留我止，香月自重重。四顾欲何之，逢秋出自悲。万山青未了，一叶落何危。未肯哀穷巷，还因立别歧。有风惊槁木，如鸟坠高枝。梧柳同如此，江湖事可知。月明疏影出，踏踏露巢攲。"
"秋景 鹭于飞","宋末元初","刘辰翁","沧洲开晚景，莽苍更依稀。有鹭从中起，于天尽处飞。数丝风冉冉，一片雪晖晖。外路迷乡国，天风起我衣。远游寻鹤侣，近不为鱼肥。西塞山边雨，渔蓑独自归。鹭闲如可语，飞去复何图。但见振兮振，不知于此于。难令公子浊，似是列仙癯。近逼孤云小，遥看点雪无。沧洲何尔我，白发自江湖。风雨鱼歌外，玄真逝与俱。"
"山行雨中二首","宋末元初","刘辰翁","雨行如漏蓬，侧身半车中。风翻荷叶白，难可为芙蓉。向来三重茅，仰屋叹穿空。已经乱离苦，志念常从容。入城过新雨，路静市人稀。吾家林塘间，水鸭狂欲飞。门阑稚子笑，隔树见翁归。何人无此乐，颓暮乐知希。"
"如梦令 其二","宋末元初","刘辰翁","寂历柳风斜倚。错莫梦云难记。花影为谁重，一握鲛人丝泪。何事。何事。历历脸潮羞起。睡眼青阴欲午。当户小风轻暑。倦近碧阑干，斜影却扶人去。无绪。无绪。落落一襟轻举。"
"浣溪沙 其五","宋末元初","刘辰翁","十日千机可复谐。郭郎感运岂仙才。人间自是少行媒。直上扶摇须九万，满前星斗共昭回。又传贾客向曾来。暮暮相望夕甫谐。针楼巧巧似身材。下头无数老人媒。昨夜竹林那得见，朝来乾鹊是空回。人间五日后能来。"
"忆秦娥 其三","宋末元初","刘辰翁","梅花节。白头卧起餐毡雪。餐毡雪。上林雁断，上林书绝。伤心最是河梁别。无人共拜天边月。天边月。一尊对影，一编残发。收灯节。霖铃又似龟山雪。龟山雪。今宵清绝，今宵愁绝。老人似少终然别。痴痴更望春三月。春三月。花如人面，自羞余发。"
"南歌子","宋末元初","刘辰翁","搔困麻仙爪，含暄忍客衣。夜长窗月露成帏。不说明朝风雨、自当归。篘熟双投美，香飘一缕丝。霜前雁到蟹螯持。自试小窗醉墨、作新诗。"
"踏莎行 其三","宋末元初","刘辰翁","北望蝶山，西迷凤苑。匆匆醉里题诗满。黄花只似去年黄，去年人去黄花远。雨压城荒，丘园路断。却晴又恨公来晚。依稀自唱古人诗，明年此会知谁健。松偃成阴，荷香去暑。过溪似是东林路。不知宿昔有谁来，寺门同听催诗雨。北马依风，凉蝉咽暮。城门半带东陵圃。江南不是米元晖，无人更得沧洲趣。"
"念奴娇 其二","宋末元初","刘辰翁","枯寒生晚，复何似、张绪少年时意。薄命不逢何至此，满眼啼妆龋齿。城是城非，年来年去，万八千能几。半痴半了，更痴儿计孙计。回首仕已半生，仕何如已，已矣羞拈起。幸有橘丸丸日大，且复从公围戏。若论弹文，更书谤箧，吾历无馀纸。多年致仕，大都有甚恩例。吾年如此，更梦里、犹作狼居胥意。千首新诗千斛酒，管甚侯何齿。员峤波翻，瀛洲尘败，吾屐能销几。经丘寻壑，是他早计迟计。犹记辰巳嗟嗟，故人贺我，且勉呼君起。五十不来来过二，方悟人言都戏。以我情怀，借公篇韵，恨不天为纸。馀生一笑，不须邴曼容例。"
"唐多令 其二","宋末元初","刘辰翁","风露小瀛洲。斜河倒海流。人间尘、不到琼楼。错向五陵陵上望，几回月、几回秋。落日太湖头。垂虹今是不。醉尊前、往往成愁。便有扁舟西子在，无汗漫、与君游。寒雁下荒洲。寒声带影流。便寄书、不到红楼。如此月明如此酒，无一事、但悲秋。万弩落潮头。灵胥还怒不。满湖山、犹是春愁。欲向涌金门外去，烟共草、不堪游。日落紫霞洲。兰舟稳放流。玉虹仙、如在黄楼。何必锦袍吹玉笛，听欸乃、数声秋。赤壁舞涛头。周郎还到不。倚西风、袅袅余愁。唤起横江飞道士，来伴我、月中游。零露下长洲。云翻海倒流。素娥深、不到西楼。忽觉断潮归去也，饮不尽、一轮秋。城外土馒头。人能饮恨不。古人不见使吾愁，莫有横江孤鹤过，来伴我、醉中游。残日下瓜洲。平安火又流。月高高、挂古城楼。回首少年真可笑，无一事、又悲秋。天在海边头。天风有意不。结桂枝、袅袅余愁。不是银河无去路，先不去、后难游。"
"虞美人 其二","宋末元初","刘辰翁","天香国色辞脂粉。肯爱红衫嫩。翛然自取玉为衣。似是银河水皱、织成机。寒欺薄薄春无力。月浸霓裳湿。一窠香雪世间稀。可惜不教留到、布衣时。寿安楼子重重蕊。少见如鱼尾。向来染得渭脂红。又自细摇花浪、动春风。赪鳞似是人谁信。但向残红认。若教随水去悠然。为报沙头玉鹭、莫贪鲜。花心定有何人捻。晕晕如娇靥。一痕明月老春宵。正似酥胸潮脸、不曾销。当年掌上开元宝。半是杨妃爪。若教此掐到痴人。任是高墙无路、蝶翻身。魏家品是君王后。岂比昭容袖。风吹满院绣囊香。谁赐大师师号、退昭阳。飞霞一落无根蒂。空堕重华泪。离披正午盛时休。闲为思王重赋、洛神愁。犹疑绿萼花微甚。难与青莲并。青莲朵朵是天人。又向天人想见、洛阳春。多情素质尘生步。况被潘妃污。此花仍是□微赪。却似娇波波外、两眉青。黄帘绿幕窗垂雾。表立如承露。夕郎偷看御街灯。归奔河边残点、乱如星。开园蒋李游春雨。蛱蝶穿人舞。如今烟草锁春晴。并与苏堤葛岭、不堪行。情知是梦无凭了。好梦依然少。单于吹尽五更风。谁见梅花如泪、不言中。儿童问我今何在。烟雨楼台改。江山画出古今愁。人与落花何处、水空流。"
"永遇乐","宋末元初","刘辰翁","璧月初晴，黛云远澹，春事谁主。禁苑娇寒，湖堤倦暖，前度遽如许。香尘暗陌，华灯明昼，长是懒携手去。谁知道，断烟禁夜，满城似愁风雨。宣和旧日，临安南渡，芳景犹自如故。缃帙流离，风鬟三五，能赋词最苦。江南无路，鄜州今夜，此苦又谁知否。空相对，残釭无寐，满村社鼓。灯舫华星，崖山碇口，官军围处。璧月辉圆，银花焰短，春事遽如许。麟洲清浅，鳌山流播，愁似汨罗夜雨。还知道，良辰美景，当时邺下仙侣。而今无奈，元正元夕，把似月朝十五。小庙看灯，团街转鼓，总似添恻楚。传柑袖冷，吹藜漏尽，又见岁来岁去。空犹记，弓弯一句，似虞兮语。"
"水调歌头 其五","宋末元初","刘辰翁","似似不常似，似我一生徒。画工自画龙种，忽近海飞鱼。大笑北宫称弟，遂使西河疑女，同气自椒萸。且谓杜公者，即是老君乎。日给华，芎藭本，薛羊书。马师真只这是，可是躄浮图。大小卢同马异，天下使君与操，但欠虎铜符。说甚左眼痣，已过洞庭湖。寂寂复寂寂，此月古时明。银河也变成陆，灰劫断槎横。历落英雄孺子，灭没龙光牛斗，胜败黯然平。玉笛叫空阔，终有故人情。雁南飞，乌绕树，鹤归城。问君有酒，何不鼓瑟更吹笙。我饮呜呜起舞，我舞僛僛白发，顾影可怜生。旧日中秋客，几处几回晴。山水无宿约，村暗自当还。不知有客乘兴，载我弄沧湾。酒吸明河欲尽，月落三星在下，未放水风闲。影转松起舞，扶步入林间。恨无人，横野笛，叫关山。知君慷慨何事，惜得米阳关。看取大江东去，把酒凄然北望，说著泪潺湲。我饮自须尽，君唱有何难。雨声深院里，歌扇小楼中。当时飞燕马上，妖艳为谁容。娇颤须扶未稳，腰袅轻笼小驻，玉女最愁峰。掠鬓过车骤，回首意冲冲。宝钗斜，云鬓乱，几曾逢。谁知去三步远，此痛与君同。玉箸残妆谁见，獭髓轻痕妙补，粉黛不须浓。重见为低诉，馀恨更匆匆。百千孙子子，八十老翁翁。人间天下清福，阅世苦难同。谁叹东门猎倦，谁笑南阳舞罢，万事五更钟。但愿人长久，聊复进杯中。故侯瓜，丞相柏，大夫松。诸公健者安在，春梦转头空。可笑先生无病，病在枕流漱石，福至自然通。聋者固多笑，一笑更治聋。我有此客否，难作主人翁。小年自不相似，偶与大年同。见说东厢诸少，正拥家君胜会，二八舞歌钟。亦欲得公重，公在画堂中。笑青蒿，真小草，倚长松。典衣欲作汤饼，家酿愧瓶空。公有潭州百斛，公有秫田二顷，贺客万钱通。小大不相似，但可似公聋。天地有中气，第一是中元。新秋七七，月出河汉斗牛间。正是使君初度，如见中州河岳，绿鬓又朱颜。茎露一杯酒，清彻瑞人寰。大暑退，潢潦净，彩云斑。三壬三甲厚重，屹不动如山。从此五风十雨，自可三年一日，香寝镇狮蛮。起舞愿公寿，未可愿公还。"
"金缕曲 其九","宋末元初","刘辰翁","绝北寒声动。渺黄昏、叶满长安，云迷章贡。最苦周公千年后，正与莽新同梦。五十国、纷纷入中。摇飏都人歌郿坞，问何如、昨日崧高颂。胪九锡，竟谁风。当初共道擎天重。奈天教、垓下风寒，滹沱兵冻。寂寞放翁南园记，带得园柑进奉。怅回首、何人修凤。寄语权门趋炎者，这朝廷、不是邦昌宋。真与赝，可能共。吾鬓如霜蕊。自江南、西风尘起，倒骑秃尾。旧日汾阳中书令，何限门生儿子。到今也、陆沈草昧。醉里不行西州路，但斗间、看望成龙气。聊寂寞，自相慰。夫君自是人间瑞。叹生儿、当如异日，孙仲谋耳。健笔风云蛟龙起，人物山川形势。犹有封、狼居胥意。伐木嘤嘤出幽谷，问天之将丧斯文未。吾待子，望如岁。"
"摸鱼儿 其三","宋末元初","刘辰翁","三百年、人间天上，遽如许、遽如许。落花寒食东风雨，漠漠长陵抔土。魂归否。怕些不分明，又堕人笺疏。且无相负。记昔与诸贤，共谈洛下，曾识老人父。牛衣泪，冷落闻鸡东府。风尘曾独深虑。子规声断长门晓，春梦不堪重做。千万古。但目极心伤，宛转虞兮楚。江东日暮。想野草荒田，而今何处，不待雍门鼓。是他家、绛唇翠袖，可容卿有功否。相思不到胭脂井，只隔东林烟柳。春去又。漫一夜东风，吹得花成旧。无人举酒。但照影堤流，图他红泪，飘洒到襟袖。人间事，大半归谋诸妇。不如意十八九。敲门夜半窥园李，赤脚玉川惊走。何处有。更炙烛风流，看到人归后。休休回首。笑旧日园林，佺巢蜀锦，处处可携手。正何须、阳关肠断，吴姬苦劝人酒。中年怀抱萦萦处，看取伴烟和柳。柳摇首。笑飞到家山，已是酴醾后。留连话旧。问溪上儿童，颇曾见我，有此故人否。相逢地，还忆今宵三韭。青山知了迎候。东风自送归帆去，吹得乱红沾袖。暮云皱。听杜宇高高，啼向无何有。江花垂手。任春色重来，江花更好，难可少年又。待欲□、家山未得，方知名不如酒。丹砂便做金句漏，难遣鬓青似柳。试搔首。记移竹南塘，又是三年后。情怀非旧。叹少日相如，垆边老去，能赋上林否。种兰处，赢得青青种韭。渊明中路相候。何须更待三三径，也自长拖衫袖。青袍皱。便持当金貂，赊取邻家有。小儿拍手。笑昨醉如泥，盟言止酒，何事醒来又。醉与君、狂歌又笑，不知当日何调。孤山梅下吟魂冷，说甚那时苏小。沧波眇。奈此岛，累累竟是谁家表。归欤白鸟。看四圣飘香，朱门金榜，化作竺飞峤。衰也久，旧游梦翠禽绕。坱兮轧、皎兮窈。相思一夜窗前白，谁识余怀渺渺。残年了。听画角，悲凉又是霜天晓。馀音杳缈。叹五十之年，我加八九，君隔几科诏。"
"法驾导引 代寿丹山","宋末元初","刘辰翁","东风雨，东风雨，河汉洗蓬莱。只见丹山高万丈，不知古驿路傍埃。到海几时回。二月八，二月八，长见醉桃腮。天上玉堂怀旧草，面前金鼎又无梅。除是老翁来。"
"法驾导引 寿刘仲简","宋末元初","刘辰翁","五月五，五月五，细雨绿菖蒲。早是高花开九节，花堪结子节堪扶。持此揆□初。长命缕，长命缕，儿女漫区区。何似屏星南极里，清如寒露在冰壶。一府号仙儒。"
"法驾导引 寿治中","宋末元初","刘辰翁","蟠桃熟，蟠桃熟，一熟一千年。比似相公正年少，朱颜绿鬓锦蝉连。肉色更光鲜。西江好，西江好，春雨碧黏天。见说内家消息近，佳人拜舞寿觞前。扶醉起金鞭。棠阴日，棠阴日，清美近花朝。共喜治中持福笔，春当霄汉布宽条。兰蕙雪初销。和气满，和气满，生意到渔樵。清彻已倾螺子水，黑头宜著侍中貂。天马拟归朝。"
"补史十忠诗 知潭州湖南安抚使李公芾","宋末元初","刘埙","三已甘退休，十连起迟暮。伊谁急求子，流落乃不怒。黑云来如山，杀气震平楚。恭惟君父命，封疆以身护。阖门义不辱，呼卒汝善处。飞魂随剑光，自已投火去。天泣鬼神愁，地摇山岳仆。吾非莒柱厉，敢以死丑主。正自常事耳，命义逃安所。冲远谁与俦，睢阳有张许。若人作何状，立节乃殊伟。人言此蜀珍，位卑名未起。坐分秋浦月，摄此千里寄。沙头风色恶，寒城凛弘峙。吾闻开关迎，弃遁亦复耻。兹惟城郭臣，大义吾知己。间道走帛书，洒血别玉季。细君绝可人，双飞同一死。南八彼男儿，此妇乃如此。骨朽香不废，吾诗当青史。时平辄弃置，事迫甘前驱。呜呼忠义臣，匪直科目儒。江寒朔吹急，列城同一趋。岂不寄便安，纲常乃当扶。移檄倡诸镇，奋袂躬援枹。川决莫我回，万险栖海隅。天乎复不济，道穷竟成俘。一死事乃了，吾头任模糊。悠悠讥好名，责人无已夫。三衢有魁相，投老作尚书。天地无托足，海天同隰光。明知复何为，不忍隳三纲。祼荐觊少延，讴歌宁远忘。或者莒在齐，聊且帝一方。竭蹶竟委顿，臣谋非不臧。运去天莫留，力尽心弥强。终不负吾主，名义天地长。怀玺随龙游，举室水中央。斯人文华士，乃尔百鍊钢。机云傥通谱，应羞朝洛阳。匡庐云锦屏，鸿儒产其下。风神俨如龙，夭矫莫可驾。卷怀经济具，婆娑洛中社。怪事玉床摇，清昼天忽夜。突骑从何来，阴风飘屋瓦。大臣义有死，欲避吾不暇。庭前环止水，万事付一舍。从容友灵均，朝野动悲吒。悯章极哀荣，汗简谁记者？倘有南熏书，季方足堪亚。臣有置身义，岂计官崇卑。偏将知死忠，不曰天下奇。汉节既披靡，失位趋江西。阃帐驻临汝，招来乐其归。雪寒南浦愁，羽檄蕲济师。一将奋风虎，鼓行亟飙驰。踰岭疾战苦，裹疮呼健儿。坐缚膝不屈，伏锧甘如饴。小臣裨校耳，职也宜死绥。庐州大将在，白首竖降旗。淮海接风尘，胡乃似铁壁。卧护有天人，十载藉福力。重来人未老，愁绝事如昔。苦战孤城危，痛哭天柱折。梦游三山上，人伦浮海出。突围志南征，吾欲重建极。天弗鉴臣忠，冥冥堕丛棘。先轸面如生，苌弘血化碧。臣死谁复知，臣忠终不易。一将更大事，嚼舌死骂敌。淳熙名宰孙，比德粹如玉。决科魁伟英，骎骎荐冠肃。类田烦谏疏，相嗔俄嗾逐。补郡仍免归，黄流已漫陆。天族日光薄，力疾支颠覆。蹉跎南冠絷，道病死不辱。往昔五峰堂，倾盖语跋烛。斯人真妙人，哀哉悭厚禄。长揖丙辰魁，各天并黄鹄。不有二忠存，千古笑科目。士有守节死，岂以责武夫。武夫尚能奇，消得银管书。何许熊虎英，铁面美髯须。护寒久枕戈，赴难甘捐躯。金山定活著，志愿嗟违初。江心集群策，炎精回一嘘。间关障海滨，万死存赵孤。时也可奈何，北风散樯乌。漂漂竟何之，无乃膏鲸鱼。渭滨多贵将，反笑斯人迂。坤维拓提封，形胜古天府。血战五十秋，零落馀八柱。江南传箭急，谁暇此回顾。落日古渝城，杖钺乃甚武。天东甑虽堕，吾自强支拄。渡泸躬讨逆，归来战弥苦。萧条下夔门，机阱伏中路。咄咄快敌仇，谁欤掩抔土。哀哉关西雄，国亡犹不负。同时督军将，腰金插双虎。"
"句","宋末元初","刘埙","羽纛金章映坐狨。水绕桃源堤上下，花迷金谷路高低。"
"挽罗榷院子远二章","宋末元初","刘鉴","万石家居最，清修却似贫。赋中前进士，诗里谪仙人。连疏西湖上，扁舟颖水滨。一从书乙亥，岁岁两眉颦。不谓悬弧旦，翻成属纩期。死同生一视，吊与贺相随。灵运先成佛，刘叉懒说诗。西风吹独树，谁谱凤鸣枝。"
"和率斋王廉使三首","宋末元初","刘鉴","试手东风第一杯，士如侯栗与侯梅。润之春雨根方茂，悴以秋霜花肯开。昔有两生增鲁重，今闻四皓为刘来。圣朝礼乐须三代，接武行看上曲台。试手东风第一杯，南冠久挂市门梅。贤遣在野时曾闭，道大如天运复开。江左人传茂弘相，河汾士喜仲淹来。深衣增重逾貂暖，立到天花雨满台。试手东风第一杯，一番人物萃欧梅。曳裙昔惮王门峻，振铎今逢孔席开。送酒马军江上去，持书驿使陇头来。斯文未坠重增气，燕饭犹胜愧有台。"
"上尚郎中","宋末元初","刘鉴","先生名姓重金台，一路春风手挽回。黄阁自应调鼎去，青原犹为算舟来。雪晴和风千家满，云放天光万里开。毕竟济川须用楫，鞯车行看虎符催。六合阴沉一样云，行人白昼亦黄昏。贪财吏似方山犬，逃命民如入峡猿。典到琴书犹小事，卖抛田产更销魂。先生明共霜台月，照彻茅檐几泪痕。衰年何用响铮铮，一错元来铸不成。为役谁怜烛之武，浮言枉累铁元城。铄金有口难从众，轑釜无羹枉怨兄。一点红炉属君手，放教跃冶要分明。"
"贺周总管耐轩迁居回任","宋末元初","刘鉴","就第开藩自古难，旌门累世况团圞。肯邀父老为邻舍，更约交游说岁寒。千里春风棠蔽芾，一窗秋月竹平安。乡人乡饮推乡贵，祗作平时样子看。袖诗两度出山扉，到得城来与愿违。南浦绿波凝望久，东山零雨喜公归。疏梅斗雪增新洁，乔木参天长旧围。重对门墙帘定卷，春风贺厦燕栖依。"
"梅四首","宋末元初","刘鉴","休说逋仙两句工，冰瓯涤笔别形容。清标骚客风前立，素面仙姝月下逢。山店霜寒香扑马，溪桥水浅影如龙。一□尽是寒凝结，金鼎无盐味更浓。破荒玉雪粲烟村，倚竹无言独断魂。三弄直须琴对越，一寒安用酒温存。家风巢许堪同社，心事夷齐可共论。应出缤纷几红紫，一枝开处自乾坤。除香除影赋梅花，方许诗中擅作家。怕俗似嫌羔作酒，高人颇称雪煎茶。参横屋角霜初下，人倚阑干月欲斜。夜冷玉肌愁入骨，金壶移入伴窗纱。天花夜半落溪傍，傍有狞然为取将。擎爪仰空呈洁白，掀髯倒地觅昏黄。修鳞月下霜同色，败甲风前雪有香。欲起补之图影看，生愁飞入水中藏。"
"见率斋王廉使","宋末元初","刘鉴","渡孟升陑未岁馀，访箕问虺即求书。从来文武相经纬，正在朝廷妙卷舒。樽俎折冲贤甲胄，衣裳定伯胜兵车。先生学谱河汾嫡，礼乐须还贞观初。人物东南又一初，甲田气运恰相符。王通今日经重续，关朗当年筮不诬。千载河汾两夫子，一家洙泗几生徒。升堂房社俱先达，还许程元后至无。使星来照鹭边沙，王郎皇皇远有华。尽起绮园山个里，更招温石水之涯。汉唐礼乐成三代，南北车书又一家。鸣鹿歌诗将意厚，臣忠端出自宾嘉。平生怪怪复奇奇，一字何曾乐得饥。太白枉承金殿召，浩然空负玉堂知。田园仅了都人役，事业全抛进士诗。白发见公曾感慨，深衣重有道行时。"
"谒萧小山","宋末元初","刘鉴","一冬晴暖春相似，欲叩吟关未有诗。折得梅花装担了，起程还是雪飞时。一水凝寒棹不开，几人于此欲船回。思君却有扁舟兴，半夜直冲风雪来。"
"陆君实挽诗","宋末元初","汤炳龙","七日阴霾事可知，楼船鱼贯果谁为。人心自感兴元诏，天意难同建武时。黄屋朔风那有济，角巾东路觉无期。公为万古纲常计，儿女扳船不暇悲。间关海岛岂谋身，婴臼存心力不能。天上龙章空结梦，人閒鱼腹了中兴。英雄一死从君父，忠义遗编托友朋。万里楚魂招不得，诗成惟有泪沾膺。"
"仲实践约来访又得韶甫方君同行数日语蝉联甚慰五诗寄意甚高次韵为一笑","宋末元初","牟巘","重膇嫌卑湿，那堪暑雨稠。抛书事药裹，敧枕听溪流。何用摅孤愤，惟宜号四休。谁能访生死，天际有来舟。江河去不息，金石仰而观。但未随流转，安能制汗漫。亲情人所重，友谊古尤难。二士俱来意，遥知可岁寒。红带承颜色，青霄奋翮时。犹寻云弁约，肯为水亭嬉。快婿岂娇客，老翁真小儿。五噫且勿作，举案乐齐眉。阳羡长腰米，儋州秃鬓翁。相传作佳话，好为表遗忠。收槛溪山胜，从容诗酒中。南湖未归客，岁晚倘来同。平湖好亭子，高出乱云层。一水作之字，众山罗豆登。襟怀为尔豁，杯勺尚能胜。却笑钻故纸，窗中效冻蝇。"
"和雨中","宋末元初","牟巘","但听四檐滴，真成万事休。空村就谁饭，高树系吾舟。那忍田翁笑，还怜木偶流。老人浑忘事，略记酉年秋。薄宦亦良苦，救圬泥溅裘。陈红犹不足，太白几曾浮。赖有两诗好，聊宽一日忧。天公应念此，未用祝篝瓯。"
"挽杨知府","宋末元初","牟巘","蜀有古爱直，公为令子孙。驻原曾婉画，治狱辄平反。槁落荣观尽，纡徐雅道存。灵光洞劫火，德齿晚弥尊。肮脏群飞外，康强七帙馀。耆年犹谨礼，细字每抄书。十载甘琳馆，三州奉板舆。挂冠天未可，双犊老康庐。见说佳眠食，遗身疾自无。方期操几杖，俄已易床肤。久读耆旧传，仍联嫁娶图。湘岑望不到，洒泪向天隅。"
"挽师叔理","宋末元初","牟巘","卓尔见成鐻，超然惊绝尘。形骸脱边幅，肝膈炯精神。正自关天分，应难语俗人。谁收身后稿，隽逸更清新。已饱忧患味，方收翰墨勋。龙飞新进士，猿臂老将军。千里推车轴，群工愧斧斤。天乎如有意，更为续斯文。四海东坡老，平生秦太虚。神游已冥漠，坐念更欷歔。手墨看犹湿，心期炯未疏。堪怜畴昔语，腹痛勿驱车。"
"挽赵春谷","宋末元初","牟巘","堕地追风骥，垂天驾海鹏。嗟哉中道止，藉甚到今称。几士待举火，一生甘饮冰。居然使蹠寿，念此拂人膺。子美转同谷，灵均怀此都。修名千载短，多难一臣孤。天意终难料，心期自不渝。西风吹更急，萧索间泉途。北弁方胥会，西崦遽莫追。津梁摩诘病，台沼雍门悲。鹤有还家梦，乌无反哺期。泷冈松槚近，足慰九原思。"
"挽陈本斋尚书","宋末元初","牟巘","在昔实斋老，公能继盛名。平生守师说，晚岁萃儒荣。禋赦原兵祸，台纲忤物情。抽身甬东去，腾上几公卿。天俾公多寿，人知道不孤。超然一室内，不与万波俱。甲子新诗稿，烝尝旧布襦。何妨传遗老，文字照龟趺。有意超尘俗，无心爱夕晖。劝餐惟屡却，持璧竟全归。得正复奚憾，偷生良所非。传家孙子盛，端不坠前徽。"
"挽王厚斋尚书","宋末元初","牟巘","清要三朝望，文章一世荣。掌纶誇独直，荷橐表群英。石室资殚洽，金华赖阐明。孤臣伤暮景，风雨自鸡鸣。开庆言容悦，咸淳奏直前。每逢时宰怒，自保哲人全。垂世三千卷，归田二十年。汾亭有遗操，独拍泪潸然。文献遗诸老，风霜鲁殿馀。斯人不可赎，吾道意何如。永念年家好，曾联选部居。无由陪缟送，东望泪沾裾。"
"挽成峨峰","宋末元初","牟巘","轻举游帷宅，高辞神武门。赐湖分老监，遗笏付诸孙。玉映神尤朗，丹成道自真。只应峨顶月，万里照仙魂。吾叔联姻好，当年记汉嘉。回头一甲子，遗恨满天涯。尚喜长庚老，俄闻大耋嗟。区区论畴昔，何处挹蜚霞。"
"挽赵止善","宋末元初","牟巘","自处若素士，不知为贵游。多闻每是正，寡欲更清修。方借望郎重，已深宗国忧。嗟哉事竟尔，乔木委林丘。昔日三株树，彫容顿可惊。一癯危独坐，多难失孤撑。官舍煎茶梦，天涯裹饭情。无由送车后，抆泪愧平生。"
"挽张师道","宋末元初","牟巘","少日追杨晏，由来间气钟。两科无近比，万里有奇逢。正喜鳌扉重，俄惊鵩舍凶。輤车方远税，已见若堂封。在昔台州守，先人事分多。通家能记忆，上冢每来过。老我病未死，送君情奈何。贤哉幸有子，健翮看云摩。"
"景定甲子理宗尝以颜曾传道配飨下问词臣越咸淳丁卯昉以曾子子思升侑孔庭盖推本先意也先臣所被宸笔藏之私室会军学撤旧庙崇新阁愿得摹刻其上而某固未敢也府教张君遂诗以成之后之观者将有考于斯文谨用韵以谢","宋末元初","牟巘","在昔前朝帝问颁，龙楼当日正承颜。曾思参侑褒崇后，尧舜相传密勿间。遹骏先猷昭若日，于皇吾道重于山。老臣独抱乌号痛，不及临雍扈从班。藻有嘉鱼首自颁，师儒乐育士欢颜。宸奎恍若从天下，杰阁崇成不日间。要识道原观泮水，坐令文物盛黔山。熙明殿下槐龙舞，便合归陪讲读班。"
"和善之寄游何道二山","宋末元初","牟巘","行尽千峰日未晡，斋馀扣槛唤红鱼。百梁扶栋神输巧，一铎鸣檐乐出虚。那得诗情陪岛可，但誇山色胜衡庐。老禅趺坐浑无语，案上旁行几叶书。两人相对说蚕丛，蒿稆堪嗟满故宫。忽见画图如雪外，不知身世此山中。馀生才寓一稊米，独往殊欣六尺篷。寄得诗来何处觅，南湖蒲稗没凫翁。"
"七儿应复同客饮樱桃园摘新归以遗亲用其诗韵识所感","宋末元初","牟巘","闻汝相随入翠微，归时晚色已凄迷。樱桃为喜筠笼重，燕子休嫌茅屋低。我老恐妨儿辈乐，新诗欲继古人题。年高自觉摧颓甚，送客何嫌过虎溪。尚记当年荐寝园，百官分赐荷恩渊。带青丝笼空馀梦，搔白头人苦不欢。诗老誇称作崖蜜，野翁惊看泻银盘。南山见说红千树，鸟雀儿童任入阑。"
"和陈无逸九日","宋末元初","牟巘","扬鸾设醴奏丝桐，九日台头咏渚鸿。宣远风情虽旷代，渊明霜气直横空。卧龙自命初非过，戏马当时未足雄。莫笑东篱太岑寂，南山长在醉醒中。万事真成一缪悠，西风节物若为酬。鸿饥未觉他乡远，菊老谁同此日愁。已洗眵昏看白眼，更扶衰病费丹头。吟情笑我今何似，废笕寒泉涩不流。"
"和李侯九日","宋末元初","牟巘","自愧羸瓶在井湄，颇思时复一中之。平生殊欠题糕字，今日堪怜对菊时。乌帽已忻新得酒，白衣谁似更携诗。吴兴太守真三绝，烂醉轻教玉笛吹。几回九日九江湄，杖屦从容信所之。下噀远寻观穫处，东篱想见醉眠时。共陪今日吴兴守，犹记当年己酉诗。我亦平生知所慕，飘飘衣裾任风吹。"
"和梅遇二诗","宋末元初","牟巘","除却壶中日月长，不知何处是真常。等閒铅汞自生死，从古薰莸更臭香。粪扫袍边觅钟吕，步虚曲里换伊凉。何当月朗风清夜，唤出胎仙舞一场。行止非人所可为，疏慵何事不违时。已惊梦里鸡鸣早，翻笑人间鹤到迟。剡曲船回空此兴，洞庭飞过怕渠知。依然身世溪亭上，售用新添五首诗。"
"大水后得雪","宋末元初","牟巘","便涓飞洒又何佳，得得来寻贫士家。破屋青灯才一黍，荒园老树忽千花。酒逢寒夜饶偏贵，诗出穷人矫转誇。两月儿书浑未到，定应行脚更天涯。萧条篱落胜于村，还径人稀早闭门。过眼风花才一瞥，到头石笋只双蹲。何妨岁恶诗仍好，那笑炉空火自存。笑咏车斜徵雪事，诸君本本又元元。"
"再和","宋末元初","牟巘","饥年得雪意殊佳，天亦终怜田父家。是处连云畦宿麦，一时积水散空花。预占饼饵真堪喜，若比琼瑶未足誇。我正坐须来岁麨，夜中踏瓮喜无涯。正思觅食绕诸村，咄咄今朝雪塞门。屋角空囷饥雀噪，床头败絮冻鸱蹲。分无醽醁能相熟，赖有符赀仅自存。堪笑少陵穷不死，区区苦欲问黎元。"
"三用韵","宋末元初","牟巘","雪中饶有百般佳，却似绸缪困约家。老病自应馀菜色，风骚犹未合梅花。背暄拟向田翁觅，面少时闻儿女誇。可是年来四不出，也随笭箵傍南涯。惭愧长髯市入村，送诗踏冻到衡门。未愁顾兔千毫秃，持看阳乌三足蹲。我亦欲寻安道去，人应共怪阿先存。界天雪岭依然白，更忆当年李仲元。"
"四用韵","宋末元初","牟巘","寄食于人苦未佳，从来逆旅便为家。四时长是瓶无粟，一夜偶然灯有花。雪夜又寒谁复料，物中惟老不堪誇。卷书危坐时相望，不觉西南各一涯。五十年前三尺雪，匆匆捩柁下荆门。坐惊荏苒吴枫换，长忆轮囷蜀芋蹲。覆局还如一日事，劫灰能有几人存。新诗读罢令人感，转瞬看看又岁元。"
"次本斋韵","宋末元初","牟巘","七十八春华发老，斡旋文鼎力犹堪。品题人物多成传，管领溪山尽属衔。了不安排方是适，本无全缺又何惭。誇传析国睢阳冠，五字新诗落枕函。怪底膺门稚子欢，倒衣迎拜病犹堪。喜看诗卷牛腰大，惭说踏车鸦尾衔。风谊薄云谁得似，云泥被径我增惭。新年精力知强健，酬答端能日百函。"
"赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答 南屏书院","宋末元初","牟巘","南屏环拥翠云堆，谁遣精庐特地开。祭酒先生甘隐遁，燃藜太乙忽飞来。胸中礧磈五千卷，门外芙蕖十万栽。白日竟抛妻子去，群仙携手上瑶台。橘园亭畔市多尘，曲院桥边境转清。山色湖光精舍敞，笔床茶灶钓船轻。奈何一字不堪煮，且与三贤相并行。笑问寿藏何早计，不妨更学赵台卿。毅斋大老除新绶，名节尤偏无所尊。曾是胪传第一唱，却留衣付外诸孙。挹挼柳汁初承渥，称泛霞觞共拜恩。尚记吾家多夙契，何当握手得重论。伯子尧夫豪杰人，四时佳致四时春。静能观动一机活，会复乘元千古淳。造物生生还化化，世情故故又新新。不妨长向亭中醉，自觉冲融气味真。平生知旧一李友，别后长关白板扉。偶有客来孤鹤起，也无人觉小舟归。尽渠俗子频相恼，只恐仙禽未肯飞。莫笑爨琴并煮鹤，醉眠林下两忘机。"
"贾节庵冒夏暑越修涂过我苕霅情谊甚厚令闻古式无思大节不可复见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔","宋末元初","牟巘","君留剑水浔，我卧弁峰下。十书九不到，思君无日夜。一朝忽在眼，喜极生悲酸。老泪如撒菽，泪尽气亦阑。事故不可料，柯烂棋局更。两家骨肉内，往往隔死生。英英君令弟，介烈夙所秉。就死得处所，我意复何恨。吾女去二稚，何处吞声哭。忠孝果何辜，神理谅未烛。君能为置后，此意不可忘。峣峣峙头骨，正好玉其相。自言勤教督，灯火与之对。渊明定不孤，门户期汝大。我为饥寒困，坐遣恩义疏。君固不忘我，我愧当何如。连宵接软语，共说梦中梦。聚行时未多，归骖忽已动。别饯别尤苦，辗转那得寐。后会倘可期，握手三致意。"
"和渔具十绝 舟","宋末元初","牟巘","买得五泻舟，江湖落我手。呼儿下笥去，此事渠能了。卧吹月明里，龙吟鼍打鼓。别是一家风，荻花摆头舞。披时响萧骚，卧处堆偪仄。傲然烟雨中，安知有睢泽。轻圆兀其颠，不受暑雨厄。时将篷外挂，旋转卷七泽。袅袅不自持，何以制沈犗。聊悬一鲂饵，鲸鳣未可狎。彼已苦其密，此犹患其疏。欢呼试新网，一举双白鱼。荧荧枯蚌中，急雪洒不灭。西风明日晴，双花为侬结。呼风忙趁鱼，一片如掌大。且等后船来，过船犹早在。登登远还合，声从何处起。鱼走潜深波，祸在深波里。即此是庾冰，醉棹舞波面。何似宫亭湖，为我觅如愿。"
"赠薛东湖","宋末元初","牟巘","抱疴蓬庐下，白日背我驰。我生已如此，天命复奚疑。悠哉东湖水，不迎亦不随。相对澹无谈，可以乐我饥。"
"希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵","宋末元初","牟巘","行年似启期，颜发日夜改。此身尚我累，橡栗时自采。古人歌既醉，其中有五福。如何憔悴者，忍饮但餐菊。有酒巾可漉，无酒榼自空。但怀停云友，相望各西东。九日把寿酒，时节无差池。我生秋已老，菊荒而崩篱。扁舟过寂寞，十诗继骚雅。定是王弘孙，犹记南山下。渊明六十三，我已多数秋。未死亦偶然，神仙殊谬悠。平生遇初度，何曾具盘筵。感君知我意，老泪更潸然。人生百年内，荣华仅少选。何似鸡黍约，岁晚长相见。怜彼武昌柳，摇落向江潭。虚名竟何益，北斗与箕南。渊明咏三士，讲学马队间。斯道幸不广，石高媲庐山。"
"题束季博山园二十首 垂柳","宋末元初","牟巘","是谁挼蓝染，千条万条碧。我欲问东风，东风澹无迹。轮囷肖天巧，沾䨴含雨意。惟应野老知，此是丰年瑞。云卧不禁冷，误把岩扃触。翻动若木枝，红光被空曲。落落金弹丸，飞鸟不敢下。卢橘不到吴，杨梅同过夏。行行西崦西，暝色苍然入。芸芸各归根，我亦坐内息。绿醅春滟滟，绿水烟渺渺。百年散诞内，空以愁自绕。倚阑发长啸，援笔记旧游。想见同来者，俱非第二流。桃源逃不彻，真境宛在目。要令千载下，知有古风俗。泉脉十字过，石廉千里通。汲来聊煮茗，风味故应同。青青南涧芹，雪消春已动。如闻修废笕，岩半发流湩。穷鳞无处避，网罟如云密。悠然钓台畔，袖手看落日。神仙好狡狯，空飞万里行。石桥小如许，铁杖响彭铿。扪萝上复上，未省所历高。忽与归鸿值，万里一羽毛。冷石眠夏天，冰室透毛骨。所以安乐窝，大暑苦不出。澄然蓄清浏，百尺往往深。不放寒沤发，可以观我心。此处若为关，自来还自去。中有无心人，不妨相伴住。都将千石危，化作一林雪。尽日无别香，五月何曾热。幽人读书处，皎皎霜月烂。香影不可掇，高花在岩畔。别来五百岁，于焉驻飙驭。吴市梅子真，解后亦神遇。好著在眼前，世上少人觉。留此妙不传，付与神仙著。"
"己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄稚呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉","宋末元初","牟巘","休休早稻已焦卷，晚稻摇风更可怜。枯尽百源无一滴，老龙何处卷云眠。几度看云眼欲穿，不应气数总关天。去年兵又今年旱，守也于民自寡缘。五神萃止足精神，迅发风霆一欠伸。能事莫嫌相迫促，门前多少望霓人。老火犹骄气蕴隆，炉香爇罢日方中。片云忽卷天河落，顷刻难名造化功。神祐恭惟及物深，中间感应妙精勤。要知应处还为感，终始惟当秉一心。眼前物意颇昭苏，未省郊原遍也无。更觅洗车三日雨，普教大地活焦枯。龙辀欲驾已多时，父老遮留一日迟。秋菊寒泉何以报，精勤更写送神诗。"
"都梁北乡士多好学有向君敏衡者一日访予语甚质气甚夷礼甚虔予心异之间为予言曰家故沅徙也今所居有溪实自沅来乃筑室聚书其上以教子弟因以沅溪书舍名之而其亭则曰无加盖其地旧号无加庄以其东止于石西止于岸南止于路北止于泉也愿有以发之予既为籀右书二颜而向君复以所谓廉崖者谂予予闻此石杰立千尺实峭厉峻削可敬可仰有类乎廉者颇思一至其处摩挲此石以激衰懦而未能也乃各为一解以谢焉","宋末元初","牟巘","书满精庐芷绕门，门前流水出于沅。夫君自得濂溪意，直向沄沄认本原。无加之义复何如，解尽当年太极图。八面四方都恰匝，更于止善用工夫。廉崖千仞孰能干，一见令人毛发寒。可以人而不如石，我当为石共衣冠。"
"次韵洪帅喜雨","宋末元初","牟巘","炮车亭午作云头，喜雨亭前黍稌秋。但得人间瓯窭满，等閒万虑一时收。感孚妙处捷风雷，造化于人岂远哉。见说商霖一尺字，向前车马待公来。"
"游高园用前韵","宋末元初","牟巘","蝉声紧唤客回头，依约疏僚去后秋。不是先生新句子，一川云锦费勾收。尽渠弦索辊春雷，相对清风君子哉。凉观主人归未得，不妨却许蜀人来。"
"和本斋止酒","宋末元初","牟巘","白家老瓦惯从游，和气如春不汝邮。近日更谁嫌外酒，梦成燥吻吸青丘。羡渠痛饮日亡何，一石如髡亦未多。曲米春浓禁不撤，酒肠笑我本无它。闻公久矣空诸妄，止酒真成一事无。旧说蜜殊惟饮蜜，不妨试候小风垆。生憎市酒赤如霞，难效当年老阿嘉。一任花前杀风景，破除旧赐小龙茶。酒名真一妙形容，方法传来玉局翁。摇动天关出琼液，澄然不比小槽红。病馀井臼不任劳，欲饮无钱可是高。一笑犹堪谁空腹，少陵诗里学燋糟。"
"送程茂叔","宋末元初","牟巘","天涯忽送非常喜，阿囝斑衣郎罢前。话尽青灯十年事，床头周易故依然。真成有子万事足，何况人生七十稀。莫道梅花遮五岭，头轻月朗去如飞。"
"赠罗竹山术者","宋末元初","牟巘","此君乃肯与人事，辩舌生风有竹山。何似竹林惟痛饮，嗒然臧否两相閒。鱼须翠碧都抛却，重糈今居卜隐中。门外有来能握粟，为渠满意说年丰。靴纹纸帐稻畦衲，榾柮地垆煨芋供。此是人间真富贵，莫将轻易许渠侬。"
"和陈无逸中秋风雨","宋末元初","牟巘","身似浮槎何足绊，家同堕甑不须看。枉裁白发三千丈，可奈青泥八百盘。病攻我剧声摩垒，月避人深目眯糠。一盏浊醪如许障，诸馀不容苦思量。"
"饯高仁卿农丞奉使还北","宋末元初","牟巘","常平旧法最为良，颇记中丞耿寿昌。此意推行在人耳，肯教丰歉制低昂。好农使者惯经常，归路西风水国凉。但使人皆歌美稷，故应此即是甘棠。别来五度见重阳，草草宾朋共此觞。听得酒边新句子，可人风味故难忘。装轻路稳好兼程，还向鹓班侣隽英。自叶流根谁识此，老农摩腹送馀生。"
"舜举水仙梅五绝","宋末元初","牟巘","横出一枝谁与并，整青葱佩立多时。窗明几净好风日，移向此中渠不知。檀晕金杯两擅奇，晚风并作一香吹。此中毕竟同还别，付与司南鼻孔知。雪碗冰瓯荐茗时，萧然相与对幽姿。一生肝胆何由俗，时有清风披拂之。当代涪翁有素评，此花雅合唤梅兄。玉宸殿上重差次，可是诗人许与轻。老逋久共梅同住，好事谁令侑酒仙。变化侯王等閒耳，不堪持到影香前。"
"梦会图","宋末元初","牟巘","觉来犹记旧仪型，趺坐无言月满庭。毕竟是因还是想，不妨重举梦斋铭。洛僧加满九十五，也向香山画作图。况是东坡曾嘱付，寿年多似手中珠。"
"金南峰隐居图","宋末元初","牟巘","高哉千丈屹南端，路入层云欲到难。试看幼舆岩石里，人间争似画图看。身在山中不见山，却因远看更孱颜。煌煌三秀如堪采，拂石眠云未忍还。"
"四安道中所见","宋末元初","牟巘","苍凉初日破林霏，几度言归今得归。兀兀篮舆续残梦，门前儿女挽人衣。分明路入茶山去，唤起昏昏嗜睡翁。共笑翁来已差晚，珍芽秀甲老秋风。一溪百折渡复渡，寻日如行纠篆中。自叹劳生欲飞去，琴高借我赤鲩公。何事区区外谍光，五浆先馈岂其当。尽渠争炀仍争席，物我而今已两忘。生怕秋虫稻把稀，腰镰争出傍晴辉。尻高首下泥中鹤，啄得黄云尽始归。狭路倾敧下涧隈，归牛忽带夕阳来。狂遮瞪视浑无奈，凭仗谁人拽鼻回。纷惹多岐意转猜，若为误向此中来。平生不作穷途叹，途若穷时一笑回。依约茅茨傍翠微，炊烟孤起半开扉。早禾趁日连耞闹，老荚争风拍板飞。木瓜已过折山来，黄帕封林未敢开。想见白沙红照里，绣纹冷落见奇瑰。千颗丰融怕日侵，楮生调护贵于金。直须待折囊封了，方见冰霜一片心。薄酒三杯醉不成，雨敲疏瓦见分明。破衾判作空阶滴，滴到乾时也解晴。听得荒鸡第一鸣，吹灯发火饭初成。衣囊减尽浑无裌，又是萧萧带雨行。崎岖踏破布行缠，负米担盐似蚁缘。为羡生涯随处足，五湖鲑菜范公船。人向长安渡口归，长安不见但云霏。只应白鹭曾相识，船到前头更不飞。可是茅冈太无赖，苦要钱足刺船行。却闻官路相将近，便觉山舆陡顿轻。千山过尽又行脚，惭愧道人看客勤。裹得白云欲相赠，一瓯茶复白于云。斧斤不贷老根株，素节苍皮委路隅。忆昨此中逃午暑，前知愧不及尧夫。落落长松不许年，轮囷扳斡欲参天。流肪已化为神物，枉损苍鳞亦可怜。姑溪小队带薰风，笳鼓欢迎鹤发翁。三十九年成一梦，几多陈迹泪痕中。每羡向平婚嫁了，恣游五岳可曾回。也应未断尘缘在，依旧挑包入浙来。支离病骨倦泥行，拟向蓬窗睡到明。绕鬓秋蚊故相恼，更求底物是亲情。亭亭明月无人伴，一意孤行天地间。怜我扁舟连夜发，肯分清影到苍湾。中秋有约竟须归，未到家时月已随。不合尽情看到晓，今宵杀漫雨垂垂。儿能忍渴留佳酝，我亦开包得快梨。自笑初无泥可洗，颓然还得醉如泥。归途拟向城中去，论旧翻惊人已非。怅望敬亭烟雨外，平生漫说谢玄晖。"
"约家性存","宋末元初","牟巘","春风小语记怀岷，二十年中臂屈伸。白发遗民几人在，重来老鹤更精神。萧条今尚有谁来，老尽荒庭一树梅。多谢高情肯相过，冲寒自起扫苍苔。"
"送李际可婺源学录","宋末元初","牟巘","说着琼台气塞胸，天教有子慰孤忠。春秋为喜一经在，兄弟谁知异姓同。乃祖当年洗日功，特书赖有紫阳翁。此邦况是渊源地，好玩遗编振绪风。"
"赠东皋讲师","宋末元初","牟巘","飞锡曾闻五台去，云间瑞相是耶非。峨眉清现更奇绝，万里白头吾未归。东皋何事字无功，讲罢应知万法空。时枕苕溪作归梦，临平一路藕花风。"
"倦书图","宋末元初","牟巘","日长偏困校雠人，袖手旁观亦欠伸。一觉黑甜酣午枕，绝怜识字苦劳神。谁道春酣雨不禁，蒙笼眼色透云屏。著人花气深于雾，却是三郎睡未醒。"
"毗山之居不皆竹也而其所尚友独在竹遂擅此山予观野纵横陈荆扉半启小舟划柳下不觉欣然呼渡径入万竹烟霏中山灵颇怪俗客何自来耶因留诗云","宋末元初","牟巘","指点山居向那边，闭门花木养风烟。邻人不馔苍玉束，一一而今欲造天。山人犹未出山时，风月云烟总为诗。笑问年来间何阔，此盟应有此君知。"
"题四画","宋末元初","牟巘","天气融和冻已开，桃花浪暖亦佳哉。人生办取东南尉，底用一双鸂鶒来。多情宛颈两鸳鸯，贪趁湖心错裹香。散发幽人休荡桨，夜深花露湿衣裳。金飙争放木夫容，蘸影清波分外红。玉立前庭一公子，丰标不与俗人同。积雪凝寒不肯融，梅花伫立待春风。嫩波正比鸭头绿，厚叶休嗤鹤顶红。"
"南岳魏监庙曩自请奉祠恬于声利十馀年来益闭户读易人罕识之余托姻且契比来吴惠教五绝笃叙故旧情谊蔼然用韵复寄不足酬盛意","宋末元初","牟巘","人生一世匆匆尔，筵帙亡何已旅酬。南岳垆头芋初熟，等閒知阅几春秋。谁知白鹤早登门，遗墨犹馀屋漏痕。师友百年同慧脉，固应自有不云存。全真闭户魏不琢，二纪怡然外世荣。留得诗名皮陆集，到君句法有馀清。阿囝离鸾嗟嘱耳，谁陪老妇祭瓶盆。二雏幸足宽怀抱，共说河汾有外孙。静探五一共谁论，悔不当初径扣门。自笑吾玄今尚白，刻舟空守旧时痕。"
"三禽","宋末元初","牟巘","何处飞来把修竹，数声圆活梦还惊。雨鸠那解知人意，寂寞梨花雨又晴。风里空馀碧玉柯，离离秋子不胜多。莫教却向人间语，金井银床愁奈何。"
"送恩上人还云门","宋末元初","牟巘","当日亲曾见珙公，如雷辨舌振宗风。分明句句字字是，又向苕川访病翁。澈师何处觅遗踪，坐听云门寺里钟。正自年来苦行脚，个中元自有千峰。"
"和赵子俊閒居十首","宋末元初","牟巘","俯仰一室内，我兴尚无为。凝尘澹素几，乍见閒居诗。吐词甚高简，观者未必知。士固各有志，肯为富贵移。汲多羸其瓶，居然井在湄。何似鸱夷全，张弛随所宜。杨子不违物，赵子不干时。此意谅所同，相与三复之。窘步殊蹒跚，户限久不踰。若或絷维之，愧彼空谷驹。俯焉念平生，我亦酷信书。所得不偿失，每与忧患俱。饮水饭脱粟，此意岂愿馀。贫实为我累，舍贫将焉如。堪嗟嗜利者，死甘谥为愚。维昔陶元亮，早岁尚隐沦。从事建威幕，奔走戎马尘。宵征亦良苦，我岂恋轩茵。时运不可回，物态日以新。悠然彭泽去，渐与乡里亲。公田半税秫，亦足慰我贫。有人企高躅，漫仕求所伸。闽峤虽云远，弦歌遂其真。九日忽已过，霜薄阳光晞。未漉头上巾，先典箧中衣。时物尚有菊，采掇频尔稀。对酒胡不饮，坐看白日飞。五胜更囚旺，万事谁是非。且复进一觞，酒尽情依依。晚蝶抱孤蕊，无乃昧先几。势利苦炎炎，名节贵皓皓。河县开桃李，家园熟梨枣。当年归骑省，名誉岂不早。一染金谷尘，萧艾没芳草。胡为閒居赋，乃诮任安巧。所以惟慕陶，固穷而守道。我亦爱閒居，好山环屋青。拄颊坐来久，冉冉白云生。山中有三秀，谁为采其荣。散我腰脚顽，使我神观清。我居殊偪仄，东西凿两牖。卧起于其间，不知岁年久。秋菜上墙生，废圃一何有。只应溪上人，笑我已白首。橘柚非所种，劝我且种柳。也莫种牡丹，与物争妍丑。閒居维弄翰，窗明庭户寂。硬黄力追古，旁观共叹息。当由结习深，亹亹向晨夕。持用自怡悦，而不为物役。但恐好事者，逸少混铁石。我能别真赝，一纸百金直。衣短不及骭，发短不满梳。惟有忧世心，皇皇此生俱。鲋鱼呼辙中，微湿以相濡。斗水旦夕急，岂与人意殊。试诵反招隐，愿无怀故居。墨突何曾黔，行矣勿踟蹰。"
"东坡九日尊俎萧然有怀宜兴高安诸子侄和渊明贫士七首余今岁重九有酒无肴而长儿在宜兴诸儿苏杭溧阳因辄继和","宋末元初","牟巘","吾翁始落南，土思尚依依。筑堂扁岷峨，目断落日晖。忆昔丙申岁，锦里烟尘飞。甲子已一周，而我犹未归。孤蓬失本丛，旅雁抱长饥。百年直寄尔，旷然勿徒悲。惊飙举落叶，意气何轩轩。秋高百卉尽，寂寞但空园。何异富与贵，变灭随云烟。缅怀陶彭泽，平生极几研。朗咏贫士诗，相对如晤言。今人之所耻，古人以为贤。我殆胜彭泽，无酒亦无琴。湖外来远饷，屋角啭好音。吹帽节已迫，醉乡路可寻。勿违故人意，洗盏起自斟。甜酒乏风骨，谷永与杜钦。而此清且劲，良足慰我心。人生徒自苦，与世为卷娄。何如有美酒，自献还自酬。贫虽不若富，用寡庶易周。婚嫁愿已毕，此外复何忧。况无下噀田，得与彭泽俦。年丰米长贱，一饱或可求。翁媪老白发，萧然老江干。大儿荆溪游，折腰岂为官。诸儿走异县，亦各营一餐。别多会面少，端复坐饥寒。诸幼且眼前，笑语开我颜。勿问贤与愚，怀抱俱相关。好恶岂不察，凿垣植蒿蓬。而此庭前菊，锄灌少人工。此物抱至洁，有似楚两龚。留香待严凛，意与烈士同。粪土笑伯始，金钱鄙邓通。千载一元亮，舍此将安从。两山南北峙，四水贯此州。登临岂不嘉，出门自寡俦。客乡几重九，岁月如奔流。萧然具果饮，聊以散百忧。平生和陶集，韵高乃敢酬。乃复咏歌之，岁晚葆姱修。"
"侍辂院叔过山庐意行甚适夜过半乃知醉卧山中而亲友或去或留因借渊明时运暮春篇一笑","宋末元初","牟巘","宿戒亲友，蓐食诘朝。携幼偕往，历览江郊。鸣吭在谷，时云在霄。灼灼桃华，青青麦苗。且行且扶，且憩且濯。桥有危蹑，湖有遐瞩。古人惜春，常苦不足。又一月多，何如其乐。狷者隐沦，狂者咏沂。千载彭泽，异致同归。匪怨匪荒，天趣发挥。大阮静渊，心慕以追。暑嬉我林，夕偃我庐。或醉或逃，听客所如。林堕片月，室耿残壶。一笑成诗，良非起予。摩肩趋利，市门之朝。夷然抱关，市也亦郊。一念静躁，悬隔壤霄。旱火禾焚，实焮我苗。饮冰内热，其何能濯。大播眯昧，近或弗瞩。我有至境，反观内足。寂寞宽閒，自得其乐。茫茫禹迹，海岱淮沂。游子倦矣，故乡如归。牛羊在野，举肱一挥。既入其苙，夫又何追。八荒我闼，天地我庐。六凿何有，一席晏如。西风篱落，剥枣断壶。静以观复，闭户者予。"
"雨后","宋末元初","杨公远","春色相将老，幽禽百样吟。一犁新雨骤，满地落花深。麦秀风翻浪，秧青水透针。年登应可卜，稍稍慰侬心。沛然倾霔战骄阳，飒飒风来作晚凉。吹散浮云澄玉宇，敲残枯叶堕银床。韩檠擢用因书荐，班扇投閒被雨妨。自此吟情辜不得，一秋景物要平章。"
"闻鹃","宋末元初","杨公远","帝魄声声切，教侬听不禁。都缘伤国破，岂是怨春深。枕上幽人思，灯前逆旅心。花枝疑恨血，到处映山林。春阑闻杜宇，归去意难禁。蜀道连天崄，郫城隐雾深。差池当日事，懊恨此生心。阅世多兴废，君休忆故林。"
"寓乾明观","宋末元初","杨公远","梗迹寄琳宫，萧然万虑空。观棋评胜负，拂剑认雌雄。香篆消还续，瓶花白间红。自怜閒雅趣，恰共羽流同。无奈雨潺潺，驱除恶况难。三杯官酒薄，一掬客心酸。画卷慵拈起，书编谩展看。更谁堪与话，时对老黄冠。多谢老弥明，金芽石鼎烹。一瓯浮雪白，两腋觉风清。齿颊回真味，诗联悟道情。北窗高卧处，魂梦到蓬瀛。丹室白云深，红尘不受侵。鸣琴惊鹤梦，弹铗恐龙吟。只有清虚事，全无名利心。谢渠为下榻，买酒共侬斟。月色上窗纱，移来竹影斜。夜深人已寂，更转鼓频挝。杜宇惊幽梦，银釭坠细花。一时浑不记，身在羽人家。"
"清明日雨中闻鹃","宋末元初","杨公远","蜀魄抑何灵，年年不负盟。才过百五日，便作两三声。渠自怀归计，人因恼别情。凄凉无处著，那更雨如倾。家轻授鳌灵，不拟再寻盟。故业成荒址，中心饮恨声。废兴犹反掌，今古总伤情。最是初闻处，令人泪欲倾。"
"再用韵","宋末元初","杨公远","非郭非山住，萧然乐有馀。昼长延客话，夜静课儿书。药润晴时晒，畦硗雨后锄。近来生计好，新味富佳蔬。数椽攲欲压，髣髴玉川庐。不结市朝梦，惟便水竹居。静中谙世味，贫里见亲疏。忽怪幽池涨，元通灌稻渠。村深林密处，路向小桥分。屋老诛茅葺，肠枯借酒醺。废兴随反掌，富贵等浮云。近更浇漓甚，伤怀不忍闻。林塘幽复僻，俗士可曾游。景物因人胜，茶瓜为客留。纳凉寻密竹，凝眺倚层楼。浮世荣枯事，从今莫问休。閒拂苍苔坐，新蝉伴我吟。有山堪著眼，无事可萦心。风细荷香度，池清鸟影沈。诗成惭句拙，那得落鸡林。孤竹赤松子，定交泉石间。不关渠势利，落得自萧閒。画写景中景，云分山外山。兴来时散策，兴尽便知还。绕檐森竹木，环列类排衙。供客何消酒，论文只藉茶。禽声喧昼永，日影印窗斜。更有清虚事，凭栏看藕花。地僻人烟少，林深辙迹稀。折蕉当巨扇，裁葛作单衣。田绿秧初遍，梅红雨后肥。茅檐喧闹处，紫燕引雏飞。平生丘壑趣，閒雅更谁同。养竹苔三径，栽花地一弓。棋边消永日，琴上鼓薰风。静里谋生计，优游道不穷。骨相寒如许，那封万户侯。红颜非藉酒，白雪未蒙头。事少浑无梦，身閒岂有愁。老天能覆我，饱暖四宜休。"
"次黄山中山居韵","宋末元初","杨公远","山居无一事，所得趣何深。阅世秋声赋，存心夜气箴。步徐携葛杖，兴逸鼓嵇琴。最喜疏篱下，悠然见翠岑。结茅林麓久，老大鬓丝多。浮世几棋局，生涯一钓蓑。位卑希少室，饮醉达无何。勘破红尘事，风恬水不波。"
"次宋省斋木犀","宋末元初","杨公远","西风生桂子，香色总关情。篱菊宜交友，山矾可弟兄。惯承秋露重，独占楚天清。对此须吟句，呼童索管城。颢气清如许，全钟在木犀。碎金羞色浅，片脑愧香低。根析蟾宫种，诗吟茧纸题。折来供鼻观，何用上天梯。"
"次余静庵寒夜诗思","宋末元初","杨公远","地炉煨芋栗，兀坐数寒更。香篆消重爇，银釭剔复明。月穿窗隙过，风拂树梢鸣。唤醒吟边兴，敲推睡不成。拂拭蒲团坐，从渠岁事更。年来心益壮，老去眼增明。月牖描梅影，风檐撼铎鸣。撩侬诗兴动，得句自天成。"
"呈许使君","宋末元初","杨公远","河岳中原地，英贤间世生。气雄虹万丈，心净月三更。韩柳文同妙，龚黄政共清。新安人有分，月旦愿推评。蒙泉清彻底，更不著纤尘。滕阁曾逢月，花屏又遇春。采芹尊秀士，拔薤抑强民。祇恐芝泥召，催归侍紫宸。"
"病起","宋末元初","杨公远","一病已兼旬，朝来试整襟。眼前惊雾散，耳底怪蝉吟。检点尘侵砚，爬搔雪满簪。春归浑未省，绿树又成阴。弹指叹吟身，悭悭满六旬。维摩宁久病，孺子岂长贫。虽欠诗边兴，还存笔底春。莫言憔悴损，梅瘦越精神。病起觉痴聋，徐行脚蹑空。杖能供半力，药已奏全功。整顿身仍健，优游道未穷。呼儿涤泓颖，拂素貌渔翁。"
"隐居杂兴","宋末元初","杨公远","碧云深处著吾庐，远却喧嚣尽自如。呵砚磨冰朝鍊句，拥炉烧叶夜观书。人生穷达乘轩鹤，世事盈虚赋芧狙。勘破已无朝市梦，软红端不上衣裾。身世悠悠付等閒，卢仝破屋恰三间。暂时结伴窗前月，耐久论交户外山。竹鼎篆香消更爇，锦囊诗卷改还删。是非荣辱俱乌有，翻笑人间两触蛮。老屋荒寒亦自清，柴门虽设只长扃。数行古隶閒居赋，半壁行书陋室铭。□□□□□□□，研朱滴露勘黄庭。此生与世虽无补，笔底青山到了青。生计新来喜有涯，莳菘栽韭树桑麻。惯眠纸帐三竿日，饱听萍池两部蛙。往事真成看堕甑，凡身安敢望乘槎。一般受用还官样，门外黄蜂为报衙。髼松两鬓欲成丝，又是桃红李白时。百岁光阴须藉酒，一生志趣莫过诗。世情因向贫中识，画思方知老后宜。却喜半犁新雨过，旋分菊本莳东篱。一味幽閒了此生，那曾怀刺谒公卿。无官可署名虽晦，有句堪吟思自清。棋要藏机何用著，琴能识趣底须声。何当办取青蓑笠，去趁农夫学耦耕。萧然天地一吟身，著向荒村野水滨。耳底松声风奏乐，窗间竹影月传神。无田种秫难谋醉，有砚遗家未是贫。除却推敲无别事，襟怀拍塞四时春。篱编红槿障蓬茅，半近城闉半近郊。苔绣曲蹊千万点，梅窥碧沼两三梢。閒将今古浇胸臆，懒把荣枯问卦爻。一自渔樵分席后，清泉白石与论交。槎牙诗骨等梅臞，试启青铜失故吾。啖蔗祇应佳境近，解袍那想故人无。推排景物归吟卷，安顿江山入画图。只此可堪供活计，底须舍瑟学齐竽。诘曲通村小径开，依山结屋任低隈。无从问字高人过，有不嫌贫长者来。煮茗烧残柴带叶，脱巾漉起酒和醅。绝怜笔砚香犹在，集句曾赓百咏梅。"
"梅花五首","宋末元初","杨公远","草木根荄暖未回，□□□□□□□。□□□□□□□，老干槎牙一半摧。水急可曾流影去，雪深还不碍香来。赤松孤竹真渠友，万紫千红总皂台。高标独立岁寒时，不受狂蜂浪蝶知。树百千年枯更好，花三两点少为奇。暗香疏影孤山句，却月凌风水部诗。顾我对渠吟未稳，且将淡墨貌横枝。屋檐斜入一枝低，欲为形容颇费思。萧洒花裁冰脑缀，横斜干倚斗杓垂。风浮香动更阑后，窗映枝横月转时。最是孤高难著语，只宜索笑莫言诗。横隔片烟争向静，深藏翠幕全真性。霞拖数缕日初沉，月挂一眉天未暝。问讯频敲碧玉枝，觅诗踏遍苍苔径。有时小醉倚幽窗，只藉清香闻得醒。半黏残雪不胜清，可惜梢头欠月明。影不横斜冰未泮，香微漏泄晓初晴。餐毡苏武应同调，披氅王恭想再生。忍冻保全清节在，为渠从此定交盟。"
"借虚谷太博狂吟十诗韵书怀并呈太博","宋末元初","杨公远","钟鼎箪瓢信宿缘，且将閒逸度馀年。诗敲雪月风花夜，画捲江湖烟雨天。三尺焦桐方外友，一泓老砚郭边田。自惭野趣无拘束，敢和清吟一十篇。竹马才抛又是翁，年来自觉转疏慵。欲开竹下三三径，还借毫端六六峰。处世竟无非理事，对人那有可惭容。浮沈聊尔从吾好，却笑南阳说卧龙。幽事知谁可共论，烟浮清晓月黄昏。吟梅细味逋仙句，植蕙閒招楚客魂。暴富小池蛙奏乐，安贫陋室席为门。吾生幸自无荣辱，一任傍人笑作村。头颅搭飒一山翁，万事随宜敢讳穷。不结东华尘土梦，何干北海马牛风。半生踪迹从容里，一片襟期冷淡中。兀坐有时参世味，古今兴废转头空。失笑如何了此生，须教日日醉乌程。是非不较人情好，穷达休论世路平。钓月耕云何限乐，枕流漱石有馀清。近来转觉身强健，剩喜双瞳炯炯明。书剑谋生总不成，效渠东野以诗鸣。未知唐宋源流异，却喜江湖句法轻。肩耸每同臞鹤立，口吟端似冷蛩声。自怜绝少惊人句，生怕人传浪得名。一生不把两眉愁，厌听瓢声笑许由。愿荷锄来翻畎亩，懒携刺去谒公侯。酒倾明月清风夜，诗琢空山落木秋。坎止流行俱莫问，自然霜雪未蒙头。吾庐近野却依城，弹压风光藉酒兵。山色可供图画趣，泉流聊当管弦声。眼前无事方安逸，天下丰年即太平。权势从来难倚仗，祇宜孤立度浮生。身世悠悠岁月侵，儿时历练到如今。梅臞元禀冰霜操，松老犹坚铁石心。世道任从渠否泰，人情岂为我辰参。欲知卜隐在何处，寂寞荒村烟树深。径曲通村深复深，听莺吟歇听蝉吟。园林幽雅已成趣，朝市纷华岂到心。匣冷冯驩长铗剑，壁悬元亮不弦琴。故知忤世皆缘直，有口从今只合瘖。"
"上赵相公","宋末元初","杨公远","天教古歙巧遭逢，和气薰蒸蚕麦丰。重见龚黄宣德化，再生韩柳振文风。万间广厦人人共，千里明蟾处处同。端的相门还拜相，鲁公行即继周公。彻骨清贫颇自怜，生涯淡薄只随缘。搜罗景象画多趣，抖擞襟期诗几篇。毛颖漫供烟雨耒，石泓聊当稻粱田。化炉倘赐甄陶意，便是人生际遇年。"
"次姚舍人","宋末元初","杨公远","披起绵衣换葛裘，不禁时序去悠悠。吴江枫老萧萧下，紫塞鸿归点点秋。几幅蛮笺诗状景，一声羌笛客凭楼。羁怀正此无聊奈，细雨檐花分外愁。斜岸乌纱落魄裘，得宽閒处且悠悠。任渠名利浓于酒，顾我情怀淡似秋。黄菊苍松陶令宅，清风明月庾公楼。翻思二老今何在，景物依然恼客愁。"
"游南山次刘晓窗韵二首","宋末元初","杨公远","神仙窟宅白云扃，山径迂回峻复平。烟冷恐遗丹灶在，草深不向斗坛生。市廛尘隔二三里，岩谷禽啼一两声。莫讶此来仙不见，遥岑寸碧眼增明。李白曾来问姓名，宣平疑是古初平。负薪出处天将曙，沽酒归时月又生。鸡啄遗丹非有意，瓢悬老树寂无声。寒泉满沼依然在，静夜长涵星斗明。"
"自笑","宋末元初","杨公远","自笑人生立世难，甘辛滋味饱曾参。头颅潦倒梅横雪，心地通明月印潭。诗欠惊人徒著意，事多忤俗更休谈。何如领略三杯酒，不必如泥只半酣。东郊结屋恰三间，景物供吟要细参。红日射芒穿密树，青山倒影浴寒潭。樵虽分席当时话，客为同心尽日谈。最是北窗高卧处，如雷鼻息睡偏酣。"
"重阳已过半月菊花方开","宋末元初","杨公远","过了重阳半月馀，菊花方见放东篱。香清不减登山日，色好偏过泛酒时。餐落英真成浪语，存荒径岂是虚辞。生来宁耐风霜挫，晚节腾芳满世知。西风转北又旬馀，才见黄花粲短篱。底事不开重九日，何心却趁小春时。芳传栗里陶潜径，香入离骚屈子辞。不肯趋时真隐逸，岂教尘世俗人知。"
"省斋寄诗用韵走笔以谢","宋末元初","杨公远","每思分袂岁寒天，又见荷钱贴水圆。月落梁间清夜后，云生江上晚风前。题诗茧纸无由达，结梦花屏又复还。会晤未龟空怅恨，何时握手共欢然。竟日昏昏醉梦中，俄惊绿暗石榴红。两三个月书全杳，四五篇诗信忽通。身世愧无鸿鹄志，交情叹作马牛风。如今暂效相如计，较著无声迥不同。"
"黄山中用省斋韵见寄次韵谢","宋末元初","杨公远","话别匆匆二月天，回眸两见月亏圆。数声乾鹊才闻后，一幅鸾笺忽堕前。风雨对床何日遂，雁鱼传信几时还。每逢骚客论心处，说著山中意悄然。幽窗兀兀坐愁中，忽拜山中小篆红。心事尽从诗里见，交情全在帖间通。从容笑语知何日，老草赓酬寄便风。多谢绨袍尤恋恋，个般襟度有谁同。"
"闷书","宋末元初","杨公远","转眼才馀五日春，东奔西走废光阴。一泓砚里谋生意，几句诗中写客心。贯斗冲牛雷焕剑，高山流水伯牙琴。莫将未遇添惆怅，自有名公为赏音。客里因循断送春，况逢天气半晴阴。生来百事少如意，老去千般都上心。长铗空弹冯氏剑，良材还斲蔡翁琴。愁怀正此无分付，多谢黄鹂送好音。"
"夜坐","宋末元初","杨公远","门外霜风猎猎声，拥炉坐对一灯明。閒思浮世古今事，倦听荒城长短更。满榻诗书终有味，半生名利竟无成。从人笑我衣冠别，虽不趋时却自清。相伴青灯坐矮窗，老来计拙负年光。画灰有句羞才短，就枕无眠畏夜长。世路难跻缘峻崄，人情易见为炎凉。知心却藉风和月，时度梅花一线香。"
"再韵","宋末元初","杨公远","听彻茶烹蚓窍声，挑灯开卷眼能明。□□□□□□□，过了残冬岁又更。世事间关人易老，容怀萧索寐难成。推窗且对梅花月，便觉尘襟一晌清。榾柮炉红密掩窗，伤嗟劳役度时光。朝三虽怒暮还四，凫短难添鹤自长。老忆少年成感慨，吟残永夜越凄凉。教儿检点铜匜看，报道犹存一缕香。"
"生朝","宋末元初","杨公远","生朝自颂岂非呆，吟得诗成亦快哉。六十平头悭两岁，百千往事付三杯。在家清苦僧留发，立世支离栎不材。却是与梅缘分厚，年年此日向侬开。七年客里度初生，诗骨依然只鹤形。梅亦清臞须却白，吾将潦倒鬓还青。愧无德可书银管，幸有酒堪储玉瓶。一点灵台尘不滓，何消修鍊勘黄庭。"
"十二月二十九夜大雪","宋末元初","杨公远","六出霏霏饯岁华，终宵撩乱扑窗纱。未言造化工夫巧，且看乾坤景象奢。□□□□□□□，□□□□□□花。明朝正旦常年别，琼户瑶阶一样誇。岁已云除四日春，正嗟无雪慰农心。重衾夜觉十分冷，平地朝看一尺深。剡曲舟虽无月载，灞桥景更有谁吟。今宵拚饮椒花酒，醉后烹茶自赏音。天教滕六下良宵，恰值人间正颂椒。万屋高低皆玉洁，四山远迩绝尘嚣。苍髯铁面亦华发，直节虚心也折腰。可惜梅花无觅处，祇应低亚小溪桥。"
"五用韵奉酬见寄","宋末元初","杨公远","扬鞭迤逦历乡邦，留得清名处处香。六邑春风浓似酒，一轮秋月冷于霜。苏回民瘼宦情好，听彻鹃声归兴忙。满路溪山无限好，祇应裁剪入词章。潦倒无成困一邦，江湖姓字可曾香。兴来且泛三杯酒，老去从添两鬓霜。画思诗情虽我有，名缰利锁任渠忙。寒窗兀坐浑无事，閒阅离骚诵九章。"
"初夏旅中","宋末元初","杨公远","乌兔双飞去若梭，又逢天气正清和。绿空桑柘蚕成茧，青遍田畴犊卧莎。好景常供诗料足，浮生每叹客愁多。家山不是无风月，斗粟区区可奈何。早起窗前拥弊裘，鬓毛萧散冷飕飕。葵榴花发已云夏，竹树风生却似秋。骤雨乍晴双港涨，宿云初敛四山幽。客怀顿觉添萧洒，且放吟情出一头。往来萧寺几经年，时向僧窗听说禅。一事不成空老去，三椽聊寓幸安眠。诗篇冰雪无蔬气，粥饭齑盐有道缘。欲卜归期犹未定，况闻绿树有啼鹃。吟髭细撚祇堪伤，几度徘徊立夕阳。诗不疗饥徒著意，酒能作病莫持觞。此心轩豁出云月，浮世间关逆水航。多谢老天怜我在，长教穷健又何妨。每忆吾庐隐者居，天然景物足清娱。树林阴翳莺求友，帘幕深沈燕引雏。可钓可耕盘谷序，堪诗堪画辋川图。何当归去北窗卧，能胜羲皇以上无。"
"上疏斋卢按察","宋末元初","杨公远","歙境争先睹使星，玉川风致是前生。壮怀学富五千卷，明月光分十一城。吏立寒冰惊号令，民沾和气乐耘耕。政声久彻宸旒听，行看金瓯覆姓名。自怜双鬓已星星，书剑无成老此生。愿识荆州轻万户，要令和璧重连城。敲推风月诗随兴，模写江山笔代耕。闻道珠玑囊拍塞，愿分颗粒振声名。"
"借虚翁涌金门城望五诗韵以写幽居之兴","宋末元初","杨公远","数竿脩竹半池荷，密掩柴门少客过。笔底画能希李郭，囊中诗欠似阴何。一心夜月炯长在，两鬓秋霜积未多。花甲明年重数起，幸逢尘世息兵戈。半生迹未历江湖，辟地东郊旋剪芜。结屋池边尘自少，莳梅窗外俗全无。偶来啜茗谢良友，不肯趋时愧腐儒。却笑一寒难措手，欲裨短褐拆天吴。时光迅速走双轮，忽忆前朝事已陈。门外难交骑马客，竹边惟结话诗人。生来岂羡陶朱富，老去宁甘原宪贫。处世自怜浑不解，江山聊助笔头春。细撚吟髭谩赋诗，骚人那敢与争驰。倾杯对月风清夜，倚杖观山云敛时。世事安危浑莫问，人生得失底须悲。何当琢就梅花句，付与高楼画角吹。堂标野趣岂虚传，坐看朝岚与夕烟。支径萦迂斜傍竹，幽池清浅倒涵天。少年心付沾泥絮，晚景身犹顺水船。却喜传家惟老砚，麝煤磨尽可曾穿。"
"感怀","宋末元初","杨公远","桂薪玉米转煎熬，口体区区不胜劳。今日难谋明日计，老年徒羡少年豪。皮肤剥落诗方熟，鬓发沧浪画愈高。自顾一寒成感慨，有谁能肯解绨袍。长吟抱膝更欷歔，较著前时迥不如。世事看来巢幕燕，人生勘破上竿鱼。投非所好缘工瑟，见匪相知懒曳裾。造物岂应私困我，还须水到自成渠。"
"连日雪次黄仲宣韵","宋末元初","杨公远","天遣冯夷剪水飞，拿空万木冻龙痴。寒思坡老玉楼句，清想刘叉冰柱诗。谩拥地炉然竹火，更垂纸帐当罗帷。谁知预作丰年瑞，不疗贫家眼下饥。连朝飞雪满山城，恰负人言雪易晴。梅顿添肥香不减，竹虽暂屈节还清。闭门僵卧嗟寒士，煮水烹茶任巨卿。但喜遗蝗深入地，休誇李愬把吴平。"
"次程南仲韵","宋末元初","杨公远","老来鹤发更鸡皮，计解曾无六出奇。耕钓云烟三寸管，剪裁风月几联诗。逢人多谢开青眼，顾我惟惭匪白眉。世路近来虽著脚，不如退步学聋痴。生意窗前草不除，翛翛苍玉自扶疏。贫将入骨谁怜我，富欲掀天命属渠。学圃频观种树传，杜门几似绝交书。有时间有过从者，分席非樵即是渔。兴来呼酒乏瓷卮，自笑醄醄作么为。细诵坡仙前后赋，更歌元亮去来辞。一心湛彻长如水，两鬓髼松半欲丝。毕竟不消惆怅得，苍松独傲岁寒时。倒指头颅六十馀，尤堪抱瓮灌园蔬。生来自得江山趣，身后何消竹帛书。无事关怀心寂寂，有时敲句意徐徐。乘閒问柳寻花去，缓步安然当小车。剩喜壶中别是天，诛茆结屋竹梅边。伴人有意一泓砚，笑我无缘二顷田。半醉半醒知酒圣，非空非色悟僧禅。门前青嶂浑如画，云去云来树倚巅。"
"蝶","宋末元初","杨公远","磔索银须细，翩翩粉翅柔。百花巡已遍，入梦戏庄周。款款穿芳径，双双度短墙。不知身是幻，抵死恋花香。"
"月下看白莲","宋末元初","杨公远","藕花呈素质，兔魄散清光。我试平章看，嫦娥伴六郎。别岸花孤袅，冰姿带月痕。波沈花月影，疑是谪仙魂。"
"吊讷相次仲宣韵","宋末元初","杨公远","两字清忠帝衮褒，都缘稳把济川篙。后来诸老多成败，何似先生勇退高。官居鼎鼐只儒酸，雅淡襟期耐岁寒。拂袖乘箕天上去，斑斑青史后人看。"
"旅寓岑寂中园丁送花四品因赋五绝","宋末元初","杨公远","倚遍阑干日欲斜，春光撩动客思家。园丁颇识人岑寂，特地携来四品花。玉蕊花开触处芳，瓷瓶安顿细平章。怕渠不肯梅花弟，能趁春风七里香。百叶夭桃簇绛绡，向人含笑态妖娆。开元天子曾抬举，簪向妃冠恨便消。西蜀名花别样芳，玉环睡起试新妆。化工还有无情处，祇与胭脂不与香。粉绡细剪缀枝条，无奈盈盈笑靥娇。最是短篱遥认处，浑如腊雪未全消。"
"雪","宋末元初","杨公远","万籁更深寂不鸣，窗间恍觉月微明。情知是雪疑非雪，忽听前村折竹声。无奈风威冷逼衾，起来搔首更披襟。方知搅下漫空雪，已积阶前尺许深。祇应王母宴瑶池，宴罢群仙趁醉归。驾凤鞭鸾仍驭鹤，满空风捲羽毛飞。天教尘世换规模，万象忧愁心未孚。一夜苍松须白尽，青山顿觉老头颅。堆琼积玉遍阶除，个是骚人富贵馀。莫道得渠无用处，寒窗能映夜观书。造化须臾变物华，园林无处不梅花。三间矮屋清溪上，疑似林逋处士家。喧呼童稚塑狮儿，髣髴形模便有威。枯炭点睛铃用橘，酒杯叠叠印毛衣。腊前三白兆丰年，此话农家万古传。近值世更人事改，生民全藉老天怜。雪满乾坤月满天，剡溪风景尚依然。戴逵仙去徽之死，乘兴无人更棹船。彻夜阴风恣怒号，谁家帐底饮羊羔。何如榾柮炉边坐，雪水煎茶兴味高。"
"春夜雪再用韵","宋末元初","杨公远","东风怒撼树梢鸣，冻住顽云黯不明。兀坐炉边閒侧耳，春虫撩乱扑窗声。向晓披衣更拥衾，略无一事恼胸襟。起来点检窗前雪，地上无多屋上深。诗梦关情草满池，东皇已向岁前归。怪渠杨柳摇金未，底事漫空絮便飞。江梅带雪状模糊，梅雪相逢意不孚。雪逊无香梅逊白，雪消梅现旧头颅。茆檐堆积未消除，仔细观来半尺馀。腊后春前知几白，丰年可卜史官书。琼林玉树竞奢华，老眼光摇眩有花。莫是幻成银色界，楼台胜处梵王家。仙禽洒羽半天飞，疑是归来老令威。妆点江乡堪入画，渔翁披得满蓑衣。数声爆竹入新年，万紫千红信息传。巽二搀先施妙手，花开顷刻更堪怜。一色寰区水墨天，了无尘翳自天然。惜乎官禁瓶无酒，胜赏空辜药玉船。雪霁风犹万窍号，微吟拥鼻袖无羔。一寒如此还风味，和得诗成句法高。"
"次宋省斋七夕雨","宋末元初","杨公远","自笑生来作么为，百无一解太痴愚。今宵欲觅天孙巧，未审天孙乞我无。织女河边渡鹊桥，风吹仙袂举飘飘。洗车一夜霶?雨，图得人间起旱苗。人言此夕会双星，騃女痴儿竞乞灵。学织学耕非我事，何如牛角自横经。"
"次宋省斋菊花五绝","宋末元初","杨公远","东篱粲处正秋高，气骨清寒等孟郊。试问群芳谁是侣，梅花差可作平交。凡卉徒妖迥不同，输渠篱下自丛丛。趋时未肯隐君子，毕竟依然带晋风。细嚼芳英清肺腑，离骚一语传千古。灵均去后谁知心，幸有柴桑人作主。千花万卉已俱亡，独占秋光点点黄。露冷霜浓难著脚，甘心宁耐此荒凉。万木归根叶渐空，淡烟斜照有无中。客怀对此无情思，赖有知心老菊丛。"
"次刘晓窗九日韵","宋末元初","杨公远","门前何用白衣来，旋买官醪亦可杯。笑问黄花前日事，未生陶令为谁开。自怜萍梗老羁孤，暂寓僧寮不用租。九日有钱还可醉，不然萸菊酒俱无。秋菊何尝委片英，都缘气韵禀清宁。欲将此意灵均道，只恐灵均唤不醒。西风摇落雁南飞，黄叶深深拥竹扉。佳节只消拚酩酊，牛山何事泪沾衣。篱下寒花色自妍，折来泛酒更新鲜。化工底事宁多巧，铸出黄金满地钱。佩萸囊菊陟崔嵬，世俗想传有自来。顾我此身强健在，不消囊佩亦无灾。菊花偏作道家妆，开遍重岩与断冈。醉后折来簪短鬓，老夫翻学少年狂。黄花堆积若钱流，妆点诗家富贵秋。元亮不将渠贳酒，空留遗恨尚悠悠。人皆九日醉流霞，君汲山泉自煮茶。可是诗成无点俗，祇应吟笔灿生花。"
"次韵酬孙艮斋","宋末元初","杨公远","抱膝孤吟欠范模，愿随鸡犬藉丹炉。傥能化得尘凡骨，差胜无声水墨图。风竹萧萧密掩门，苔封支径曲通村。野人自有家林趣，那得荣华入梦魂。想倚危楼十二阑，诗成可是过方干。好风吹堕寒窗底，胜得仙翁九转丹。"
"友梅吴编校寿宫之侧筑庵曰全归有诗十咏敬次之","宋末元初","杨公远","达人谋事岂踌躇，寿域天开不费锄。结得庵成无点俗，栽梅莳竹当幽居。盖世功名水一杯，君曾勘破个中来。平生不问凡红紫，莫逆交情只是梅。寿宅虽然已预营，手栽松柏待亭亭。童颜鹤发身强健，长对商山万古青。休论马鬣卧牛形，后拥前堆要有情。自是主人心地好，老天分付不应轻。屋瞰梅间倚竹林，一炉香篆一张琴。有时月上黄昏后，三弄寒梅夜正深。梅花本是一难兄，山谷当时错用情。毕竟渠家知己在，仙矾赢得浪驰声。游山瓢具竹边安，石鼎松边瀹凤团。更向梅边观鹤舞，好将模作画图看。庵外山环翠作堆，庵前山秀长台莱。主人日日携琴去，直到松梢月上回。颜貌元非借酒红，那堪和气更春风。梅边索笑閒吟处，句法清圆字字工。竹满长洲蔬满畦，四时丰富足豚鸡。况君剩有羊腔禄，笑我犹馀几瓮齑。"
"迓王书史六邑劝课回四绝","宋末元初","杨公远","雕鞍骏马骤如飞，正是春风柳絮时。夹道居民争看处，青红小队曳旌旗。一犁雨足快耕农，可卜今年岁事丰。喜见四郊生意好，秧针刺水麦梳风。杜鹃声里莫春天，桑柘村村绿似烟。分茧称丝将有日，吴蚕今已起三眠。匆匆出郭又经旬，和气薰蒸处处春。料得锦囊诗拍塞，寄来曾拜一篇新。"
"再韵奉酬","宋末元初","杨公远","穿帘燕子作双飞，恰是春光欲老时。公退祇应无个事，山泉石鼎煮鎗旗。夫耕妇饷念斯农，蚕麦将登庆小丰。不是今年天意好，皆由教雨与仁风。杨花一任雪漫天，清坐钩帘对篆烟。应是日长诗酒罢，困来閒向北窗眠。自愧浮生又六旬，苦无情况度残春。谩吟俚句尘清听，多谢赓酬字字新。"
"三用韵奉酬","宋末元初","杨公远","龙蛇满纸势如飞，净几明窗得句时。一阵好风吹过我，吟馀束手竖降旗。不是骚人不是农，笔耕墨耒愿年丰。有时啜罢卢仝茗，习习能生两腋风。乍雨微寒养麦天，村村斜日起炊烟。老夫但愧瓶无酒，芳草如茵好醉眠。今日韶光满九旬，浮生又了一年春。莫言虚度浑无补，学得先生句法新。"
"许侯赠诗借韵谢","宋末元初","杨公远","挥洒云烟笔有神，衮褒字字烛吾真。从今诗画多增重，寒谷顿回天地春。政彻宸旒久有声，何消入梦更图形。行看大展经纶手，整顿乾坤万国宁。"
"次金东园农家杂咏","宋末元初","杨公远","买酒割鸡祠社后，踏歌搥鼓闹清明。柔桑叶长蚕苗出，从此关门禁客行。林下攲倾茅草屋，门前诘曲竹笆篱。数声清笛知何处，牛背斜阳牧竖吹。迟日丽时秧刺水，午风暄处麦掀髯。一村桃杏红如锦，旋数青铜傍酒帘。趁雨足时翻畎亩，插秧遍后便耔耘。愿天频把甘霖霔，伫看丰年万顷云。尝稻翻匙誇白雪，腰镰荷担刈黄云。逢人谩说空辛苦，偿债输官费九分。四郊䆉稏高低熟，几处连耞澎湃声。妇饷区区无寸暇，绩麻犹趁月华明。战伐已闻初卸甲，耘耔却喜近添丁。明年小稔应堪望，雪后平畴宿麦青。妇作生涯勤杼轴，夫营活计在桑田。老翁榾柮炉边坐，幼稚檐前负日暄。"
"次金东园渔家杂咏","宋末元初","杨公远","系缆旋编新箬笠，喜晴仍晒旧蓑衣。岸飞柳絮河鲀上，春涨几添一尺肥。篙撑舴艋閒来往，手把丝纶自卷舒。妻子已谙风露惯，篷窗便可当茅庐。醉来要把鹏为饵，夜后长将月作钩。浮利浮名浑不问，数声欸乃转船头。经行苇荻沙头熟，出没风涛胆气粗。博得酒归明月夜，呼儿作脍旋批鲈。爱玄真子吟佳句，笑老姜公用直钩。一片水乡供活计，四时风月在扁舟。两岸芦花飞雪絮，一江秋水接银河。平生不结荣华梦，只把青蓑当绮罗。那有清霜来鬓上，略无閒事上眉头。傍人借问家何处，一叶轻舟水面浮。风紧岸边安钓艇，云浓空里散杨花。披蓑顶笠携鱼去，遥指前村问酒家。"
"始生书怀","宋末元初","杨公远","连年客里度生朝，自草新诗慰寂寥。却喜窗前风景好，梅花初放雪初消。浮生六十度春秋，无辱无荣尽自由。但得此身强健在，明年花甲又从头。一片閒云出岫迟，诗情画思老来宜。莫言末技浑无用，传入鸡林未可知。"
"次程斗山村居韵","宋末元初","杨公远","隐迹深村里，年今四十馀。谩携三寸管，欠读几行书。爱竹和烟种，移梅带月锄。箪瓢还自乐，饭糗茹青蔬。萧洒园池上，依然一故庐。苍苔封曲径，老鹤伴閒居。计拙身还逸，颜酡鬓任疏。日长无个事，穷达尽教渠。山势主宾立，溪流泾渭分。景幽诗易得，兴逸酒难醺。有累营家燕，无心出岫云。若言朝市事，毫发不曾闻。融和天气好，携杖作清游。景物自消长，禽言或去留。人登山际寺，花映水边楼。欲写归吟卷，敲推手不休。搔头无别想，得句但长吟。懒到风波地，坚存铁石心。人情从冷热，世态任浮沈。却喜虚檐外，清吹满竹林。茅结两间月，白云分半间。利名俱拚舍，云月共清閒。来辙元无俗，论交赖有山。谢渠梁上燕，社后又飞还。山中閒宰相，日日有蜂衙。剑戟门前竹，枪棋鼎内茶。莺歌喉宛转，蝶舞翅攲斜。只此堪娱乐，何消解语花。村疃多幽趣，谁言景象稀。云攲山卸帽，苔长石添衣。一岁惊春老，千林觉绿肥。可怜双蛱蝶，又傍菜花飞。生来疏拙甚，怕与俗流同。颇识一丁字，宁牵两石弓。夜敲筛柳月，晓对落花风。但得身无事，何消效送穷。诗骨清臞甚，几如沈隐侯。自编篱象眼，为护笋猫头。日有丘园乐，身无世俗愁。怜渠名利客，汩汩几时休。"
"三用韵","宋末元初","杨公远","卜筑郊坰外，宽閒一亩馀。汲泉朝灌菊，炙烛夜观书。酒熟邀朋酌，园荒课仆锄。喜尝红稻饭，旋荐晚菘蔬。地不喧车马，萧然一草庐。曲通樵牧径，正合野人居。秋老欣禾熟，林寒觉叶疏。高歌仍鼓腹，世事岂关渠。屋头明月上，此夕又秋分。千里人俱共，三杯酒自醺。河清疑有水，夜永喜无云。桂树婆娑影，天香满世闻。人生期满百，有兴且追游。白发来非约，青春去莫留。兔乌双转毂，今古一凭楼。莫问穷通事，从今付分休。夜凉清似水，凄切只蛩吟。唤起离人思，催残懒妇心。敲梧风淅淅，筛竹月沈沈。颢气微茫里，依稀见远林。性野耽幽隐，茅茨一二间。身侔黄鹤瘦，心与白云閒。囊里诗无俗，毫端画有山。忽惊时节换，塞雁又南还。不作皱眉事，何烦古押衙。且尝桑落酒，更瀹雨前茶。风锐霜初结，天寒日易斜。莫言秋色老，犹自有黄花。陡觉秋萧索，林端叶渐稀。菊残堪作枕，荷老不成衣。著句愁诗俗，持螯喜蟹肥。晚来风色紧，吹起荻花飞。生计虽随分，年来迥不同。穷通槐国梦，得失楚人弓。世事埋云月，人情过耳风。但教强健在，佳况自无穷。无官堪受禄，有橘当封侯。俗事退三舍，吟情出一头。策筇枝纵步，买竹叶浇愁。又是秋归去，推移不暂休。"
"四用韵","宋末元初","杨公远","探梅时节近，春小已秋馀。饭足农家乐，年丰史笔书。篱隈眠茧栗，池浅立舂锄。对景閒吟句，风骚没笋蔬。朝市何曾梦，山林自结庐。清幽无俗事，萧洒类僧居。地锁苔痕润，池窥竹影疏。每番新雨过，门外水成渠。朔风号万窍，冷色倍三分。榾柮炉偏暖，茅柴酒易醺。烘梅悭爱日，酿雪布彤云。今是丰年瑞，吾侬政乐闻。小醉初醒后，冲寒作兴游。宿云山顶散，残雪树根留。檐溜悬冰柱，风威冻玉楼。欲吟吟未稳，归拥地炉休。梦觉灯初烬，搔头谩短吟。人生随宿分，世虑莫萦心。霜结风声息，参横月影沈。此时朝市客，争似卧家林。活计人知否，无声诗句间。高低烟树古，来往钓舟閒。练挂千寻瀑，屏围几座山。天涯无限景，只仗笔追还。捲起黄紬被，何消道放衙。瓦盆常贮酒，雪水旋煎茶。但得诗联稳，从教竹屋斜。助侬高兴处，索笑共梅花。六出新裁就，漫空密又稀。独行无鹤氅，冷卧有牛衣。竹顶千钧重，梅添十倍肥。品题输谢女，柳絮逐风飞。爱梅能独立，不与众芳同。花贮香千斛，梢笼月一弓。倚松还傍竹，洗雨更梳风。和靖清吟后，题评愈不穷。因循身渐老，性懒谒王侯。尝到新蓝尾，翻馀旧历头。春来虽可喜，岁去抑何愁。桃板书联句，三平二满休。"
"偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽","宋末元初","杨公远","疏影横斜水清浅，冰容不比寻常见。若非采石谪仙魂，定是汨罗骚客面。鹤膝枝低俯镜奁，鸭头波静澄江练。凭谁说与老孤山，敢续君诗君莫厌。暗香浮动月黄昏，斗转参横月闯门。香一线通清晓梦，影千枝写悄诗魂。荒寒老屋疏篱处，寂寞断桥流水村。青女横陈鸡唱彻，悬知烟雾暝云根。雪后园林才半树，支筇细认孤山路。云顽未敛风更严，木冻且僵天欲莫。冷蕊依稀无处寻，清香髣髴暗中度。翻思立马老坡翁，月上黄昏方得句。水边篱落忽横枝，不受狂蜂浪蝶知。万紫千红俱寂寞，三花五蕊自新奇。风号浪涌连天起，雪作云凝拂地垂。此景此时难著脚，输渠耐冷立江湄。池水倒窥疏影动，任渠羌管吹三弄。碧波清浅净无痕，老干槎牙坚耐冻。花放羞同桃李场，香来偏恼诗人梦。当年曾醉老师雄，翠羽双双疑作凤。"
"借张山长韵呈方虚谷","宋末元初","杨公远","幡然何事赋归来，领略黄山酬玉杯。敲月几编虽满世，泽民一念未宜灰。笑呼臞鹤梅边去，旋买寒花竹外栽。襟度汪汪千万顷，眼青应为野人开。归来默坐似心斋，南北曾穿几緉鞋。踏遍关河才思古，名知草木宦情佳。桐江胜景归吟卷，练水寒云入壮怀。试数时贤谁敢并，苏黄端的是同侪。楼台寂寂白云堆，三径萦迂锁翠苔。怪得菊松多喜色，祇缘琴鹤已归来。人瞻北斗光尤灿，门对南山掩复开。野客再持漫刺谒，不应袖手又空回。"
"饯康侯","宋末元初","杨公远","报政三年满，还容借寇么。丝纶来帝幄，襦裤蔼民歌。遗爱棠阴茂，留传锦句多。苍生今有待，霖雨早滂沱。古歙何多幸，民叨抚育恩。清声冠今古，浩气满乾坤。夜月一船载，秋风三径存。莫能攀去辙，恋恋劝金樽。"
"次韵凌义山","宋末元初","杨公远","自怜老境渐侵寻，检点头颅雪旋深。无酒浇愁还独啸，有时得句但长吟。一天月色涵秋意，四壁蛩声恼客心。好是夜凉清似水，萧萧风度古松林。眼前诗料底消寻，移入蛮笺别浅深。无斧凿痕方造妙，超尘俗表始堪吟。物情体状须留意，句眼推敲好用心。试看咏梅千万首，影香独数老逋林。"
"寄东麓赵赞府","宋末元初","杨公远","佐邑■阳绰有声，文章政事冠群英。南墙松想乘閒咏，北海樽闻已戒倾。横笛倚楼襟度逸，携琴带鹤宦情轻。结知当路交飞剡，行看除书下玉京。黄花开后骤征鞍，再见黄花秋又残。只字未能通间阔，长笺先辱问平安。共看明月隔千里，独对西风愧一寒。祇有麓翁知我者，何时会面话辛酸。"
"杭州杂诗和林石田","宋末元初","汪元量","石田林处士，吟境静无尘。乱后长如醉，愁来不为贫。饭蔬留好客，笔砚老斯人。近法秦州体，篇篇妙入神。先生忘富贵，久客幸平安。发已千茎白，心犹一寸丹。衣冠前进士，家世旧郎官。醉入乌程里，吟登李杜坛。逃难藏深隐，重逢出近诗。乾坤一反掌，今古两愁眉。我作新亭泣，君生旧国悲。向来行乐地，夜雨走狐狸。蠋也吞声哭，潜行到水头。人谁包马革，子独衣羊裘。水面生何益，南冠死则休。百年如过翼，抚掌笑孙刘。一春云羃羃，三月雨淋淋。鱼菜不归市，莺花空满林。人行官巷口，军簇御街心。老子猖狂甚，犹歌梁甫吟。烽火来千里，狼烟度六桥。岭寒苍兕叫，江晓白鱼跳。壮士披金甲，佳人弄玉箫。偶馀尊酒在，聊以永今朝。有客肠回九，无人发握三。关中新约法，江左旧清谈。铁骑来天北，楼船过海南。一枝巢越鸟，八茧熟吴蚕。蹑足封韩信，剖心嗔比干。河山千古泪，风雨一番寒。世指鹿为马，人呼鸟作鸾。江头潮汹汹，城脚水漫漫。吟身春共瘦，独立望江亭。越水荒荒白，吴山了了青。军降欣解甲，民喜罢抽丁。拍碎阑干曲，吞声血泪零。天也今如此，人乎可奈何。台边西子去，宫里北人过。玉树歌方息，金铜泪已多。旌旗遮御路，舟楫满官河。此夕知何夕，游船杂战船。山河空百二，宫阙漫三千。雨歇云垂地，潮平水接天。惜哉无祖逖，谁肯著先鞭。陵庙成焦土，宫墙没野蒿。亡秦皆赵李，佐汉独萧曹。国子乘黄贵，山人著白高。飞埃犹黯黯，逝水正滔滔。静看从衡士，番成买卖儿。禁中惊战鼓，城上出降旗。魏操非无汉，唐渊不有隋。从兹更革后，宁复太平期。偶出西湖上，新蒲绿未齐。携来鳊缩项，买得蟹团脐。问酒入新店，唤船行旧堤。乱离多杀戮，水畔几人啼。天目丝丝雨，江头剪剪风。鼓鞞千艇合，刁斗万家同。金马怜焦土，铜驼压草丛。杞天愁欲堕，黑入太阴中。日月往来毂，乾坤生杀机。江春蛟妾舞，塞暖雁奴归。逆旅诗添债，愁城酒破围。如何秦相国，昨夜熓韩非。如此只如此，无聊酒一樽。江山犹昨日，笳鼓又新元。黑潦迷行路，黄埃入禁门。皋亭山顶上，百万汉军屯。世变长椎髻，时更短后衣。魏庭翁仲泣，唐殿子孙非。树秃鸦争集，梁空燕自归。断桥春已暮，无赖柳花飞。春去雨方歇，水流花自飞。人生蝼蚁梦，世道犬羊衣。日月东西驿，乾坤阖辟扉。斯令无二子，空有首阳薇。假途虞灭虢，尝胆越吞吴。黑白一棋局，方圆八阵图。是翁犹矍铄，诸老自揶揄。喟叹投麟笔，悲歌击唾壶。竟夕柴门掩，无心接缙绅。山中多乐事，世上少全人。诸吕几亡汉，商翁不仕秦。柴桑深僻处，亦有晋遗民。天下愁无尽，生前乐有涯。文章一小技，富贵总虚花。尘入金张宅，草生王谢家。可怜三月火，不见八姨车。休休休休休，干戈尽白头。诸公云北去，万事水东流。春雨不知止，晚山相对愁。呼童携斗酒，我欲一登楼。"
"太皇谢太后挽章","宋末元初","汪元量","羯鼓喧吴越，伤心国破时。雨阑花洒泪，烟苑柳颦眉。事去千年速，愁来一死迟。旧臣相吊后，寒月堕燕支。大漠阴风起，羁孤血泪县。忽闻天下母，已赴月中仙。哀乐浮云外，荣枯逝水前。遗书乞骸骨，归葬越山边。"
"贾魏公府 其二","宋末元初","汪元量","重门犹钉旧桃牌，惆怅行人去不回。万种好花环曲径，一泓流水绕香阶。高台已见胡羊走，乔木惟闻蜀鸟哀。檐外竹梅森似束，邻翁时剪作烧柴。湖边不见碾香车，断珥遗钿满路涂。门径风轻飞野马，亭台火尽及池鱼。海棠花下生青杞，石竹丛边出紫苏。却忆相公游赏日，三千卫士立阶除。"
"南岳道中","宋末元初","汪元量","南岳阴阴松道凉，又骑站马望荆襄。山中老柏滴寒翠，江上危峰撑夕阳。昔往不堪经滟滪，此行重得看潇湘。三宫万里知安否，何日檀栾把寿觞。夜来大醉别衡阳，今日长吟下楚湘。翠藻青苹鱼市井，白蘋红蓼雁家乡。江云起处濛濛湿，山雨来时陈陈凉。攲枕不禁肝肺热，汪然流涕惜兴亡。"
"草堂","宋末元初","汪元量","子美西来筑此堂，浣花春水共凄凉。鸣鸠乳燕归何处，野草闲花护短墙。英雄去矣柴门闭，邻里伤哉竹径荒。安得山瓶盛乳酒，送分渔父濯沧浪。白发遨游梓阆间，中原戎马未平安。粗饭浊醪常欠缺，老妻稚子半饥寒。扁舟出峡风涛壮，短褐行湘天地宽。侨寓耒阳牛酒饱，不知曾忆使君滩。"
"醉歌","宋末元初","汪元量","吕将军在守襄阳，十载襄阳铁脊梁。望断援兵无信息，声声骂杀贾平章。援兵不遣事堪哀，食肉权臣大不才。见说襄樊投拜了，千军万马过江来。淮襄州郡尽归降，鞞鼓喧天入古杭。国母已无心听政，书生空有泪成行。六宫宫女泪涟涟，事主谁知不尽年。太后传宣许降国，伯颜丞相到帘前。乱点连声杀六更，荧荧庭燎待天明。侍臣已写归降表，臣妾佥名谢道清。衣冠不改只如先，关会通行满市廛。北客南人成买卖，京师依旧使铜钱。北师要讨撒花银，官府行移逼市民。丞相伯颜犹有语，学中要拣秀才人。涌金门外雨晴初，多少红船上下趋。龙管凤笙无韵调，却挝战鼓下西湖。南苑西宫棘露芽，万年枝上乱啼鸦。北人环立阑干曲，手指红梅作杏花。伯颜丞相吕将军，收了江南不杀人。昨日太皇请茶饭，满朝朱紫尽降臣。"
"送琴师毛敏仲北行","宋末元初","汪元量","西塞山前日落处，北关门外雨来天。南人堕泪北人笑，臣甫头低拜杜鹃。五里十里亭长短，千帆万帆船去来。请君收泪向前去，要看幽州金筑台。苏子瞻吃惠州饭，黄鲁直度鬼门关。今日君行清泪落，他年勋业勒燕山。"
"湖州歌九十八首","宋末元初","汪元量","丙子正月十有三，挝鞞伐鼓下江南。皋亭山上青烟起，宰执相看似醉酣。万马如云在外间，玉阶仙仗罢趋班。三宫北面议方定，遣使皋亭慰伯颜。殿上群臣默不言，伯颜丞相趣降笺。三宫共在珠帘下，万骑虬须绕殿前。谢了天恩出内门，驾前喝道上将军。白旄黄钺分行立，一点猩红似幼君。一匊吴山在眼中，楼台累累间青红。锦帆后夜烟江上，手抱琵琶忆故宫。北望燕云不尽头，大江东去水悠悠。夕阳一片寒鸦外，目断东西四百州。十数年来国事乖，大臣无计逐时挨。三宫今日燕山去，春草萋萋上玉阶。锦帆高揭绣帘开，鼍鼓声悲凤管哀。月子纤纤云里见，吴江不尽暮潮来。一出宫门上画船，红红白白艳神仙。山长水远愁无那，又见江南月上弦。太湖风起浪头高，锦柁摇摇坐不牢。靠著篷窗垂两目，船头船尾烂弓刀。昨夜三更泪湿腮，伍胥何事梦中来。三宫从此相分别，自勒潮头白马回。受降城下草离离，寒食清明只自悲。汉寝秦陵何处在，莺花无主雨如丝。金陵昨夜有降书，更说扬州一战输。淮北淮南清未了，又添军马下东吴。铁瓮城头马乱嘶，金陵城下炮如飞。黑风捲地鼓鼙急，昨夜常州又受围。晓来宫棹去如飞，掠削鬟云浅画眉。风雨凄凄能自遣，三三五五坐弹棋。暮雨潇潇酒力微，江头杨柳正依依。宫娥抱膝船窗坐，红泪千行湿绣衣。晓鬓鬅松懒不梳，忽听人说是南徐。手中明镜抛船上，半揭篷窗看打鱼。京口沿河卖酒家，东边杨柳北边花。柳摇花谢人分散，一向天涯一海涯。满船明月夜鸣榔，船上宫人烧夜香。好是烧香得神力，片帆稳送到渔阳。一片淮山落照中，开船忽遇打头风。行军元帅传言语，别拨官军下浙东。扬子江头潮退迟，三宫船傍钓鱼矶。须臾风定过江去，不奈林间杜宇啼。一半淮江半浙江，怒潮日夜自相撞。扬州昨夜军书至，说道淮安未肯降。晓来潮信暂相留，满耳惊涛愁复愁。月殿不知何处在，锦帆摇曳到扬州。金屋煌煌丽九天，朝歌夜舞艳神仙。寻常只道西湖好，不识淮南是极边。风雨声中听棹歌，山炰野馔奈愁何。雪花淮白甜如蜜，不减江珧滋味多。九出琼花一夜开，无双亭曲小徘徊。可怜后土空祠宇，望断韦郎不见来。两淮战鼓不停挝，万骑精兵赛夜叉。破阵焚舟弹指顷，汉人犹误夏爷爷。官军两岸护龙舟，麦饭鱼羹进不休。宫女垂头空作恶，暗抛珠泪落船头。都人不识有干戈，罗绮丛中乐事多。一夜月明天漠漠，汉人歌罢楚人歌。太皇太后过江都，遥指淮山似画图。抛却故家风雨外，夜来归梦绕西湖。万骑横江泣鼓鞞，千枝画角一行吹。淮南今夜好明月，船上美人空泪垂。芦荻飕飕风乱吹，战场白骨暴沙泥。淮南兵后人烟绝，新鬼啾啾旧鬼啼。不堪回首泪盈盈，万里淮河听雨声。莫问萍齑并豆粥，且餐麦饭与鱼羹。宰执连镳向北行，淮南夜夜鬼灯青。虽然适意无南北，生死难逃筛下星。更阑炙烛绣檐遮，卸却金钿与翠花。心似乱丝眠不得，江楼中夜咽悲笳。两淮极目草芊芊，野渡灰馀屋数椽。兵马渡江人走尽，民船拘敛作官船。宫人清夜按瑶琴，不识明妃出塞心。十八拍中无限恨，转弦又奏广陵音。青天澹澹月荒荒，两岸淮田尽战场。宫女不眠开眼坐，更听人唱哭襄阳。翠鬟半亸倦梳妆，杨柳风前阵阵凉。弦索懒拈缩纤手，龙涎犹嚼口脂香。凤管龙笙处处吹，都民欣乐太平时。宫娥不识兴亡事，犹唱宣和御制词。可怜河畔草青青，锦缆牵江且缓行。爱此淮南山水好，问天乞得片时晴。丞相催人急放舟，舟中儿女泪交流。淮南渐远波声小，犹见扬州望火楼。拨尽琵琶意欲悲，新愁旧梦两依依。江楼吹笛三更后，细雨灯前醉玉妃。篷窗倚坐酒微酣，淮水无波似蔚蓝。双橹咿哑摇不住，望中犹自是江南。销金帐下忽天明，梦里无情亦有情。何处乱山可埋骨，暂时相对坐调笙。宫人夜泊近人家，瞥见红榴三四丫。犹说初离行在所，玉阑无数牡丹花。丝雨绵云五月寒，淮堧遗老笑儒冠。行军元帅来相探，折送驼峰炙一盘。江头杨柳舞婆娑，万马成群啮短莎。北客醉中齐拍手，隔船又唱采茶歌。长淮风定浪涛宽，锦棹摇摇上下湾。兵后人烟绝稀少，可胜战骨白如山。使臣开闸过高邮，杨柳丝丝拂去舟。宫女开篷犹自笑，閒抛金弹打沙鸥。邵伯津头闸未开，山城鼓角不胜哀。一川霞锦供行客，且掬荷香进酒杯。北风吹雨入篷间，宫女腰肢瘦怯寒。阿监隔船相借问，计程今日到淮安。宝应城南柳数枝，葭墙艾席是民居。眼前境逆没诗兴，忽有小舟来卖鱼。船泊邳州古岸傍，斜风细雨送昏黄。美人十二船中坐，犹把金猊炷好香。徐州城上觅黄楼，四壁诗章读不休。更欲登台看戏马，州官携酒共嬉游。歌风台畔水沄沄，地面官人馈酒荤。宫女上船嬉一霎，不禁尘土污衣裙。新济州来旧济州，柳门西畔两三鸥。酒边笑谑消长日，弄竹弹丝尽胜流。一更船泊郓州城，城外巡军夜柝鸣。如此月圆如此客，犹能把酒到天明。琵琶切切更嘈嘈，高柳群蝉遂不号。一片夕阳无限好，汶河西上酒楼高。锦帆百幅碍斜阳，遥望陵州里许长。车马争驰迎把盏，走来船上看花娘。兀兀篷窗坐似禅，景州城外更凄然。官河宛转无风力，马曳驴拖鼓子船。灌州河水曲如弓，青草坪边路向东。船过州南忽奇绝，一如湖上藕花风。船到沧州且少留，客来同上酒家楼。沿河树折枣初剥，满地藤枯瓜未收。牙樯暂住献州城，鹭去鸥来管送迎。卧笑宫人掷骰子，金钱痴咒卜输赢。日中转柁到河间，万里羁人强自宽。此夜此歌如此酒，长安月色好谁看。长芦转柁是通津，尽是东西南北人。日暮烟花箫鼓闹，红楼烂醉楚州春。恰到杨村旧马头，北风吹雨便成秋。呜呜鬼物败人兴，掩却篷窗且睡休。满朝宰相出通州，迎接三宫晏不休。六十里天围锦帐，素车白马月中游。会同馆里紫蒙茸，兰麝飘来阵阵风。箫鼓沸天回雁舞，黄罗帐幔燕三宫。皇帝初开第一筵，天颜问劳思绵绵。大元皇后同茶饭，宴罢归来月满天。第二筵开入九重，君王把酒劝三宫。驼峰割罢行酥酪，又进雕盘嫩韭葱。第三筵开在蓬莱，丞相行杯不放杯。割马烧羊熬解粥，三宫宴罢谢恩回。第四排筵在广寒，葡萄酒酿色如丹。并刀细割天鸡肉，宴罢归来月满鞍。第五华筵正大宫，辘轳引酒吸长虹。金盘堆起胡羊肉，禦指三千响碧空。第六筵开在禁庭，蒸麋烧鹿荐杯行。三宫满饮天颜喜，月下笙歌入旧城。第七筵排极整齐，三宫游处软舆提。杏浆新沃烧熊肉，更进鹌鹑野雉鸡。第八筵开在北亭，三宫丰燕已恩荣。诸行百戏都呈艺，乐局伶官叫点名。第九筵开尽帝妃，三宫端坐受金卮。须臾殿上都酣醉，拍手高歌舞雁儿。第十琼筵敞禁庭，两厢丞相把壶瓶。君王自劝三宫酒，更送天香近玉屏。一人不杀谢乾坤，万里来来谒帝阍。高下受官随品从，九流艺术亦沾恩。僧道恩荣已受封，上庠儒者亦恩隆。福王又拜平原郡，幼主新封瀛国公。金屋妆成物色新，三宫日用御厨珍。其馀宫女千馀个，分嫁幽州老斲轮。每月支粮万石钧，日支羊肉六千斤。御厨请给葡萄酒，别赐天鹅与野麇。三宫寝室异香飘，貂鼠毡帘锦绣标。花毯褥裀三万件，织金凤被八千条。客中忽忽又重阳，满酌葡萄当菊觞。谢后已叨新圣旨，谢家田土免输粮。雪里天家赐炕羊，两壶九酝紫霞觞。三宫夜给千条烛，更赐高丽黑玉香。三殿加餐强自宽，内家日日问平安。大元皇后来相探，特赐丝紬二百单。万里修途似梦中，天家赐予意无穷。昭仪别馆香云煖，自把诗书授国公。万里羁孤夜忆家，边城吹角更吹笳。须臾敕使传言语，今日天庭赏雪花。雪子飞飞塞面寒，地炉石炭共团栾。天家赐酒十银瓮，熊掌天鹅三玉盘。江南郡守列金阶，内里华筵日日排。文武官僚多二品，还乡尽带虎头牌。四川昝帅尚粗豪，万马来燕贡一遭。奏授虎符三百面，内家更赐织金袍。九重蕡烛照帘栊，三殿乘舆去贺冬。金面垂慈多喜色，史官书瑞奏年丰。晓望燕云正雪天，闭门毡帐恣高眠。内家遗钞三千锭，添赐三宫日用钱。东宫雪里燕三宫，妃子殷勤把酒钟。百十箜篌弹玉指，两行珠翠击金镛。夜来酒醒四更过，渐觉衾裯冷气多。踏雪敲门双敕使，传言太子送天鹅。两下金襕障御阶，异香缥缈五门开。都人罢市从容立，迎接南朝驸马来。杭州万里到幽州，百咏歌成意未休。燕玉偶然通一笑，歌喉宛转作吴讴。"
"越州歌二十首","宋末元初","汪元量","淮南西畔草离离，万楫千艘水上飞。旗帜蔽江金鼓震，伯颜丞相过江时。东南半壁日昏昏，万骑临轩趣幼君。三十六宫随辇去，不堪回首望吴云。一阵西风满地烟，千军万马浙江边。官司把断西兴渡，要夺渔船作战船。两峰云锁几时开，昨夜京城战鼓哀。渔父生来载歌舞，满头白发见兵来。秋风吹雨暗天涯，越鸟巢翻何以家。岭上万松都斫尽，西湖新路欲排叉。师相平章误我朝，千秋万古恨难销。萧墙祸起非今日，不赏军功在断桥。苍生恸哭入云霄，内苑琼林已作樵。打断六更天未晓，禁庭两桁籸盘烧。鲁港当年傀儡场，六军尽笑贾平章。三声锣响三更后，不见人呼大魏王。脱却黄袍心莫欺，魏王事业止于斯。孤舟走过扬州去，表奏朝廷乞太师。贾庙巍巍尽敕封，秦齐两国受恩同。木棉庵下无依鬼，合策麒麟第一功。集芳园里策奇功，丞相南行面发红。留得紫绵三百曲，风吹雨打并成空。群臣上疏纳忠言，国害分明在目前。只论平章行不法，公田之后又私田。甲子初秋柳宿乖，皇天无雨只空雷。正当七月初三夜，帝劝长星酒一杯。丝风毛雨共凄凉，燕子楼空恨恨长。今日客逢新酒熟，夜来春去落花忙。月夜湖歌歌正长，船来船去水茫茫。上塘歌了下塘唱，更唱吴王与越王。昨梦吴山阆苑开，风吹仙乐下瑶台。翠围红阵知多少，半揭珠帘看驾来。鳌山灯月照人嬉，宣德门前万玉姬。记得那年三五夜，快行擎驾倒行归。内湖三月赏新荷，锦缆龙舟缓缓拖。醉里君王宣乐部，隔花教唱采莲歌。年年宫柳好春光，百啭黄鹂绕建章。冶杏夭桃红胜锦，牡丹屏里燕诸王。昔梦吴山列御筵，三千宫女烛金莲。而今莫说梦中梦，梦里吴山只自怜。"
"彭州歌","宋末元初","汪元量","彭州昔号小成都，城市繁华锦不如。尚有遗儒头雪白，见人犹自问诗书。彭州又曰牡丹乡，花月人称小雒阳。自笑我来逢八月，手攀枯干举清觞。"
"戎州","宋末元初","汪元量","豪士家园为我开，树头树底锦堆堆。书生大嚼真快意，不枉戎州走一回。锦荔戎州第一奇，大如鸡子压枝垂。金刀剪下三千颗，对客从容把酒卮。害马劳人事已灰，长安无复使臣来。满园蓊蔚千千树，尽是杨妃死后栽。锦树高枝种万窠，岁收百斛足生涯。八钱买得一斤重，鲁直诗中特地誇。锦壳中间玉一团，树高数丈实难攀。泸戎颗颗甜如蜜，夔梓累累味薄酸。"
"凤州歌","宋末元初","汪元量","凤州南去是南岐，大散横盘势更危。跃马紫金河畔路，万株杨柳撒金丝。去路迢迢入两当，三千三百到华阳。黄花川上黄花驿，千百猿声断客肠。"
"西湖旧梦","宋末元初","汪元量","南高峰对北高峰，十里荷花九里松。烟雨楼台僧占了，西湖风月属吾侬。如此湖山正好嬉，游人船上醉如泥。黄莺不入垂杨柳，却立海棠花上啼。红桡绿舫荡清波，露脚斜飞湿芰荷。回首涌金门外望，里河犹自沸笙歌。嵯峨云髻簇金钿，血色罗裙湿晓烟。陌上相逢通一笑，第三桥下是奴船。溶溶漾漾碧粼粼，船去船来不碍人。日午中官传上旨，内家宣赐玉堂春。月香水影逋梅白，雨色晴光坡柳青。一个销金锅子里，舞裙歌扇不曾停。帝城官妓出湖边，尽作军装斗画船。夺得锦标权遗喜，金银关会赏婵娟。王孙挟弹打鸳鸯，红藕花前世界凉。揭起蓬窗弄湖水，潜螭双眼射金光。芙蓉照水桂香飘，车马纷纷度六桥。锦幔笼船人似玉，隔花相对学吹箫。六花飞舞似鹅毛，丞相身穿御赐袍。不念长安有贫者，下湖打鼓饮羊羔。"
"寄赵青山同舍","宋末元初","汪元量","六馆风流不可寻，形骸土木泪痕深。有时咄咄空书字，俗子宁知我辈心。短褐离披紫凤图，非扬非墨亦非儒。独怜后辈欺前辈，自笑今吾即故吾。聚嘲丛谤腐儒痴，江海漂零酒一卮。闲把至音调绿绮，朗吟新句写乌丝。谢傅东山喜劫棋，刘生南岳怕联诗。君侯自有通身胆，用舍行藏且顺时。"
"九月九日赏红叶","宋末元初","汪元量","天平山木似花开，青女裁成锦绣堆。暂借秋光作春色，白衣解遣曲生来。凤凰山上少人家，红叶漫山映落霞。却笑陶潜归栗里，东篱寂寞对黄花。"
"花蕊夫人故宅","宋末元初","汪元量","千古风流一梦中，江山阅尽几英雄。芙蓉城里家何在，花蕊夫人宅已空。宅前宅后好青山，零落重门半掩关。玉貌久归天上去，宫词百首落人间。"
"嵩山","宋末元初","汪元量","客行天地中，嵩峰何突兀。鸟道阻且修，马烦行复歇。一入玉女窗，便觉幽兴发。好鸟鸣嘤嘤，细草乱如发。石城荫青松，琼壁白喷雪。中有神圣居，飞甍半摧折。宝绘翳苔莓，古碑字亦灭。莫辩千载事，焉能踏仙辙。徒有感慨怀，脉脉泪不绝。行行太室峰，秋声若鸣镝。流目瞩崎岖，蓬莱应咫尺。上有神仙区，下有穆王宅。徘徊复徘徊，泫然感畴昔。八骏不重来，秋山空月白。安得会璆韶，共作瑶池客。"
"夷山醉歌","宋末元初","汪元量","楚狂醉歌歌正发，更上梁台望明月。朔风猎猎吹我衣，绝代佳人皎如雪。搥羯鼓，弹箜篌，烹羊宰牛坐糟丘，一笑再笑扬清讴。遥看汴水波声小，锦棹忘还事多少。昨日金明池上来，艮岳凄凉麋鹿绕。麦青青，黍离离，万年枝上鸦乱啼。二龙北狩不复返，六龙南渡无还期。金铜泪迸露盘湿，画阑桂柱酸风急。鸠居鹊构苍隼入，蛇出燕巢白狐立。东南地陷妖氛黑，双凤高飞海南陌。吴山日落天沈沈，母子同行向天北。关河万里雨露深，小儒何必悲苦辛。归来耳热忘头白，买笑挥金莫相失。呼奚奴，吹觱篥，美人纵复横，今夕复何夕。楚狂醉歌歌欲辍，老猿为我啼竹裂。呜呼再歌兮花满台，好月为我光徘徊。人生在世不满百，纷华过眼皆成灰。夷山青青汴水绿，西北高楼咽丝竹。美人十指纤如玉，为我行觞歌一曲。含宫嚼徵当窗牖，露脚斜飞湿杨柳。就中有客话陈桥，如此山河落人手。客且住，听我语，楚汉中分两丘土。七雄争战总尘埃，三国莺花浩无主。咸阳宫殿不复都，华清池沼温泉枯。世间兴废奔如电，沧海桑田几回变。人生得意且尽欢，何须苦苦为高官。人生有命且行乐，何必区区叹牢落。遮莫金章与玉珂，何如桐江披钓蓑。遮莫貂蝉贵此身，何如柴桑漉酒巾。君不见海上看羊手持节，饥来和雪和毡齧。又不见饭颗山头人见嗤，愁吟痛饮真吾师。美人美人劝我酒，有客有客听我歌。须臾客醉美人睡，我亦不知天与地。呜呼再歌兮无人听，月自落兮酒未醒。"
"余将南归燕赵诸公子携妓把酒饯别醉中作把酒听歌行","宋末元初","汪元量","君把酒，听我歌。君不见陌上桑，鹑奔奔兮鹊疆疆。高堂今夕灯烛光，燕姝赵女吹笙簧。君把酒，听我歌。美人美人美如此，倾城倾国良有以。周惑褒姒烽火起，纣惑妲己贤人死。君把酒，听我歌。汉家之乱吕太后，唐家之乱武则天。魏公铜台化焦土，隋炀月殿成飞烟。君把酒，听我歌。美人美人色可食，美人美人笑可爱。美人命薄争奈何，美人色衰相弃背。美人一笑难再得，美人绝色今何在。君不见马嵬坡下杨太真，天生尤物不足珍。那及唐虞九妇人，千古万古名不湮。我把酒，听君歌。美人娟娟花灼灼，月照金樽光绰约。有酒有歌君亦愁，把酒听歌君亦乐。我有鹦鹉杯，君有鸬鹚杓。一杯一杯复一杯，酒尽还沽共君酌。我把酒，听君歌。天不荒，地不老，人生百年休草草。对花对酒且高歌，盖世功名亦枯槁。满堂金玉守者谁，万事何如酒杯好。君不见巢父许由空洗耳，伯夷叔齐空饿死。范蠡扁舟挟西子，五湖风浪兼天起。又不见相如怀璧空归来，廉颇善饭何壮哉。谢安携妓入东山，苍生望望霖雨乾。把酒劝君饮，请君为我歌。燕昭筑台金满地，郭隗登台多意气。刘琨梦里起听鸡，班超万里封侯归。君不见浣花溪头老翁哭，白首为儒守茅屋。"
"浮丘道人招魂歌","宋末元初","汪元量","有客有客浮丘翁，一生能事今日终。齧毡雪窖身不容，寸心耿耿摩苍空。睢阳临难气塞充，大呼南八男儿忠。我公就义何从容，名垂竹帛生英雄。呜呼一歌兮歌无穷，魂招不来何所从。有母有母死南国，天气黯淡杀气黑。忍埋玉骨崖山侧，蓼莪劬劳泪沾臆。孤儿以忠报罔极，拔舌剖心命何惜。地结苌弘血成碧，九泉见母无言责。呜呼二歌兮歌复忆，魂招不来长叹息。有弟有弟隔风雪，音信不通雁飞绝。独处空庐坐缧绁，短衣冻指不能结。天生男儿硬如铁，白刃飞空肢体裂。此时与汝成永诀，汝于何处收兄骨。呜呼三歌兮歌声咽，魂招不来泪流血。有妹有妹天一方，良人去后逢此殃。黄尘暗天道路长，男呻女吟不得将。汝母已死埋炎荒，汝兄跣足行雪霜。万里相逢泪滂滂，惊定拭泪还悲伤。呜呼四歌兮歌欲狂，魂招不来归故乡。有妻有妻不得顾，饥走荒山汗如雨。一朝中道逢狼虎，不肯偷生作人妇。左掖虞姬右陵母，一剑捐身刚自许。天上地下吾与汝，夫为忠臣妻烈女。呜呼五歌兮歌声苦，魂招不来在何所。有子有子衣裳单，皮肉冻死伤其寒。蓬空煨烬不得安，叫怒索饭饥无餐。乱离走窜千里山，荆棘蹲坐肤不完。失身被系泪不乾，父闻此语摧心肝。呜呼六歌兮歌欲残，魂招不来心鼻酸。有女有女清且淑，学母晓妆颜如玉。忆昔狼狈走空谷，不得还家收骨肉。关河丧乱多杀戮，白日驱人夜烧屋。一双白璧委沟渎，日暮潜行向天哭。呜呼七歌兮歌不足，魂招不来泪盈掬。有诗有诗吟啸集，纸上飞蛇喷香汁。杜陵宝唾手亲拾，沧海月明老珠泣。天地长留国风什，鬼神护呵六丁立。我公笔势人莫及，每一呻吟泪痕湿。呜呼八歌兮歌转急，魂招不来风习习。有官有官位卿相，一代儒宗一敬让。家亡国破身漂荡，铁汉生擒今北向。忠肝义胆不可状，要与人间留好样。惜哉斯文天已丧，我作哀章泪悽怆。呜呼九歌兮歌始放，魂招不来默惆怅。"
"月夜拟李陵诗传","宋末元初","汪元量","清时难再得，离别安可留。出门望西北，欲往还绸缪。俯视长河奔，方舟激中流。惊波一何骇，返顾令人忧。天风吹枯桑，日暮寒飕飕。何当从此别，送子狐白裘。嘉会不可再，聚散空彷徨。临流歌长吟，送子游远方。悲风来天末，圆月流景光。行人驾言迈，令我结中肠。岂无一尊酒，与子发慨慷。河梁日将暮，游子安所从。执手古路侧，征裾飘长风。行行忽已远，眇若孤飞鸿。人生非松乔，代谢自有终。长当崇令名，赤心以为忠。"
"唐律寄呈父凤山提举","宋末元初","汪元量","西兴渡口乱啼鸦，锦缆牵江目力赊。六馆衣冠沦道路，三宫珠玉走风砂。山川不尽心难老，岁月忧煎发渐华。行到湘南归不得，倚门应是望天涯。黄帽催人急放舟，荻花枫叶共飕飕。天公作恶云翻手，河伯为妖风打头。接翅野鸦围古堞，断行孤雁落中州。吴山只隔淮山路，江北江南处处愁。燕山只在乱云边，过了黄河便豁然。鼠帽蒙头车上坐，貂裘拥鼻草间眠。秋砧捣落千营月，晓寨炊残万灶烟。说与奚奴休笑我，诗人要看好山川。锦帆浩荡湿龙鸾，乐指三千粉泪寒。万里远行看日近，一人不杀见天宽。玉关屡沐军罗拜，金殿时蒙上问安。宴罢御香携满袖，醉归环佩月中看。昔年去国大苍黄，同舍诸生半死亡。春别浙江花似雾，秋行碛地草如霜。时沽市酒借馀景，屡宿官邮悲故乡。满目故人皆厚禄，吾侪添得两奚囊。抱琴挟策马萧萧，北望燕云道路遥。紫塞晓行闻雁叫，黄河夜渡见鱼跳。周回四蜀愁双剑，浩荡三湘梦六桥。踏遍乾坤犹是客，小山丛桂不能招。夜来梦里到吾庐，梦破潸然泪似珠。吴女北游簪素柰，湘娥南望泣苍梧。风吹远浦秋鸿杳，月出空山夜鹤孤。忽忆西湖梅与柳，梦随云水度西湖。南岳诸峰处处嘉，麻鞋竹杖蹑青霞。山前已见九杈□，洞里不逢三朵花。岩瀑垂垂腾晓蜃，野田渺渺落寒鸦。衡阳鼓角风悲咽，游子斯时正忆家。愁来不可更禁当，望鬼门关断尽肠。无处告诉只欲死，有时颠倒忽成狂。三湘风雨失舟楫，万里路岐多雪霜。遥忆武林社中友，下湖箫鼓醉红装。自笑儒衣世法疏，穷愁何日得伸舒。一从挟策来燕地，几拟陈情乞鉴湖。风雨凄凄鸿雁瘦，雪霜凛凛鹡鸰孤。湘江楼上无憀甚，不见吴山似画图。"
"居拟苏武","宋末元初","汪元量","棠棣本同根，芳葩亦相联。谁谓忽远役，怀抱无由宣。况我骨肉亲，与子枝叶连。昔为双飞凫，今为孤飞鸢。徘徊复彷徨，感激涕泗涟。道路阻且远，四海霏尘烟。鹡鸰恐失群，绕树何翩翩。我有一斗酒，可以同笑言。去去从此辞，努力云中鞭。黄鹤一远举，千年方始归。众鸟念其群，哀鸣亦相依。彼美双鸳鸯，一旦生乖离。幸有盈尊酒，聊以与子违。请歌远游吟，慷慨声以悲。清商咽丝竹，激烈怆复悽。行人不可留，万里将何之。念子日已远，会念未有期。俛首长叹息，泪下沾我衣。安得生羽翰，与子成双飞。结发为新婚，恩爱相匹俦。欢乐殊未已，征夫忽西游。中夜起彷徨，仰视天汉流。众星正纵横，皓月澄中州。明发临古道，古道何悠悠。生死从此辞，握手泪不收。勉哉惜芳姿，毋使怀百忧。丈夫抱赤心，妇女安可留。皎皎云间月，灼灼我室闾。酣歌美长夜，清辉丽高隅。征夫许报国，将使万里途。是时吹寒风，晨起驱行车。仰视天文乖，俯视长江殊。良友惜远别，执手相踟蹰。清时不屡好，嘉会难再娱。万里一失所，中道将何如。愿子著明誓，善保千金躯。"
"竹枝歌","宋末元初","汪元量","快风吹我入三巴，桂棹兰桡倚暮花。一道月明天似水，湘灵鼓瑟下长沙。贾谊祠前酹酒尊，汨罗江上吊骚魂。耒阳更有一抔土，行路人传是假坟。黄陵庙前枫叶丹，黄陵渡头烟水寒。美人万里不相见，月子弯弯只自看。柘枝舞罢竹枝歌，风烛须臾奈尔何。马玉池中鸿雁密，定王台上骆驼多。落木萧萧风怒号，平沙漠漠雁腥臊。湘江秋水澄如练，山鬼嚣时山月高。湘江日落乱帆飞，不向东归便北归。杨柳渡头村店里，青裙女子卖乌柙。湘南湘北蕙花开，树头树底猿乱哀。云巢九疑虞帝庙，雨昏三峡楚王台。白头渔父白头妻，网得鱼多夜不归。生怕渡官搜著税，巴东转柁向巴西。弄玉吹箫过洞庭，烟波渺渺接巴陵。朗吟仙子来何处，飞上君山玩月明。天上人间一梦过，春来秋去奈愁何。铜仙有泪如铅水，不似湘妃竹上多。"
"忆王孙 其二","宋末元初","汪元量","吴王此地有楼台。风雨谁知长绿苔。半醉闲吟独自来。小徘徊。惟见江流去不回。长安不见使人愁。物换星移几度秋。一自佳人坠玉楼。莫淹留。远别秦城万里游。阵前金甲受降时。园客争偷御果枝。白发宫娃不解悲。理征衣。一片春帆带雨飞。鹧鸪飞上越王台。烧接黄云惨不开。有客新从赵地回。转堪哀。岩畔古碑空绿苔。离宫别苑草萋萋。对此如何不泪垂。满槛山川漾落晖。昔人非。惟有年年秋雁飞。上阳宫里断肠时。春半如秋意转迷。独坐纱窗刺绣迟。泪沾衣。不见人归见燕归。华清宫树不胜秋。云物凄凉拂曙流。七夕何人望斗牛。一登楼。水远山长步步愁。五陵无树起秋风。千里黄云与断蓬。人物萧条市井空。思无穷。惟有青山似洛中。"
"忆秦娥","宋末元初","汪元量","笑盈盈。晓妆扫出长眉青。长眉青。双开雉扇，六曲鸳屏。少年心在尚多情。酒边银甲弹长筝。弹长筝。碧桃花下，醉到三更。雪霏霏。蓟门冷落人行稀。人行稀。秦娥渐老，着破宫衣。强将纤指按金徽。未成曲调心先悲。心先悲。更无言语，玉箸双垂。天沉沉。香罗拭泪行穷阴。行穷阴。左霜右雪，冷气难禁。几回相忆成孤斟。塞边鞞鼓愁人心。愁人心。北鱼南雁，望到而今。水悠悠。长江望断无归舟。无归舟。欲携斗酒，怕上高楼。当年出塞拥貂裘。更听马上弹箜篌。弹箜篌。万般哀怨，一种离愁。风声恶。个人蕉萃凭高阁。凭高阁。相思无尽，泪珠偷落。锦书欲寄鸿难托。那堪更听边城角。边城角。又添烦恼，又添萧索。如何说。人生自古多离别。多离别。年年辜负，海棠时节。娇娇独坐成愁绝。胡笳吹落关山月。关山月。春来秋去，几番圆缺。马萧萧。燕支山中风飘飘。风飘飘。黄昏寒雨，直是无憀。玉人何处教吹箫。十年不见心如焦。心如焦。彩笺难寄，水远山遥。"
"和宋春卿寄诗韵二首","宋末元初","陆文圭","练江诗酒社，聚散十年春。君作并州客，身为绛县人。一牛甘送老，五马未全贫。出处嗟殊异，相思意却真。壮游不知倦，老境怕逢春。自分无知己，何堪从避人。飞花空有恨，巢燕不嫌贫。独忆延陵客，风流似季真。"
"奉和子华秋怀四首","宋末元初","陆文圭","九日秋怀恶，那禁暑气隆。苦吟愁作祟，多病药无功。有客来相访，扃门弗为通。怕谈当世事，遗患及孩童。况值艰难日，那当老病身。后生欺旧辈，俗吏笑高人。易扫张超雾，难清庾亮尘。盐梅正相得，鼎鼐盍调新。痛饮消愁酒，愁城未肯降。阴风吹北户，斜日上西窗。艰食悬禾亩，苛征及苇江。何曾入官府，深愧鹿门庞。得志瘳民瘼，何期与愿违。青灯疏简册，黄土污征衣。道路嗟于役，山川赋式微。秋风动鲈兴，应不践危机。"
"送周子华南归二首","宋末元初","陆文圭","江城少公事，幕府得诗人。乍见颜如旧，相思意转亲。不堪时事改，赢得鬓毛新。后夜孤舟别，西风漾月轮。此日与君别，重逢未有期。衰年行欲尽，近事或难知。浩荡风云会，萧条草木悲。三吴多俊杰，试与问安危。"
"李君美夫妇挽诗二首","宋末元初","陆文圭","君家全盛日，父子佩金鱼。太母尝甘旨，曾孙列起居。荣华既消歇，忧患却乘除。执绋门生老，何堪数挽车。一死人谁免，如君独可哀。离鸾不忍诀，止鵩并成灾。从吏联翩去，丧车寂寞回。渊明本无疾，早岁赋归来。"
"挽邱景游二首","宋末元初","陆文圭","粹德如金玉，乡人称善人。百年荫乔木，五子拱灵椿。桂管经行路，蒲龛宴坐身。今归兜率去，吊客谩沾巾。游公门下久，公亦眷吾深。疾病烦忧卜，诗词辱赏音。衰年空滴泪，旧事独伤心。秉笔书潜德，空疏力不任。"
"故夫人陈氏挽章四首","宋末元初","陆文圭","誓节携孤幼，尘奁不复妆。夜机同妇织，晓陇课僮秧。甘旨期终养，哀荣毕后丧。前冈指陶墓，吊鹤重凄凉。白首萱堂上，儿孙卓有成。膝前分栗果，枕上听书声。凤诰将金阙，鸾骖遽玉京。舍西萝月夜，呜咽陇泉鸣。忆昨升堂拜，通家指旧盟。为言儿有立，多赖友相成。喜檄方形色，哀铭忽怆情。生刍一掬泪，端为玉人倾。萱草北堂深，霜风一夕侵。断机思往训，捧檄负初心。仙府云軿远，佳城月魄阴。平生五鼎养，空复美衣衾。"
"洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首","宋末元初","陆文圭","外直中通异众芳，嗅来叶气胜花香。一杯先吸鉴湖月，满口潜消玉井霜。尤胜朱樱煎作蜜，何须紫蔗压为浆。细看象鼻弯弯曲，刺手犹嫌绿柄长。昔宴宾僚避暑林，传杯故事到如今。屈茎聊当黄金杓，刺叶先抽碧玉簪。闻得鼻端香馥馥，流从舌底味森森。坡仙爱酿柑为酒，却道清莲带苦心。有客相传避暑方，采莲不用采花房。绿盘擎重盛珠露，碧管虚中溜玉浆。象鼻捲风随手曲，麝脐入水透肌香。醒来忽忆涪翁句，摘实分甘共母尝。碧云影里倚栏干，鲸吸诗人酒量宽。惟有鉴湖堪避暑，遥知玉井正生寒。簪开翡翠微通窍，滴下真珠满走盘。一叶偶因风飐破，帕罗香沁几时乾。荷亭避暑约传杯，醉引清风入手来。象鼻形弯通曲柄，鸭头色重泼新醅。中擎玉液休倾满，半捲青心莫展开。春酒一江能吸尽，始知李白是仙才。当年避暑使君林，暇日诸贤肯过临。荷带露香须缓折，酒无风韵莫轻斟。玉簪先透玲珑玉，金注徐倾潋滟金。叶底可能甘胜蜜，却怜小苦是莲心。不须酒盏吸云红，刺叶潜令与柄通。碧色轮囷弯到底，黄流潋滟注当中。醉来欲捉波心月，醒后因吹水面风。却笑求仙求不得，金茎半折露盘空。露盘净植水中央，好借诗人引玉觞。象鼻巧能通叶柄，马蹄更与摘莲房。吸川不觉西湖阔，漱石尤便玉井凉。醉里兴来休折遍，也留数叶覆鸳鸯。越溪女子翠红裳，来与群仙侑一觞。叶展圆盘如许大，丝连曲柄更能长。清高胜饮金茎露，甘滑疑餐玉薤霜。醉手传杯犹未稳，碧痕微损迸琼浆。樽罍自古宴嘉宾，末世风流意转新。筒叶捲来由郑氏，杯荷制出始唐人。一时花草空传玩，他日宾僚但饮醇。外直中通比君子，输他光霁满怀春。刺叶为筒制颇奇，郑公故事老坡诗。擎来入手成攲器，注在当心即漏卮。玉露有香黏翡翠，碧云无影浸琉璃。假饶吸尽西江水，钵内生莲是几时。"
"癸酉三月园亭小饮之明日又适澹斋所薄暮醉归广文寄佳句二首走笔次韵","宋末元初","陆文圭","名花浓淡总相宜，对此如何不醉归。丝竹既无娱朗日，园林可是乐清时。蛙声阁阁那成部，蝶阵团团戏作围。酸杏不堪尝煮酒，累垂空自压青枝。绿阴未暗渐红稀，逢闰春迟一月归。古有惜花如子美，今无好客似当时。酒虽薄薄聊浇渴，棋亦平平旋解围。斜日倚阑人半醒，试寻青子摘梅枝。"
"八月初游君山谊斋有诗同赋二首","宋末元初","陆文圭","晓渚风移画舫轻，秋原日射绣衣明。自携玉麈看山色，尽屏繁弦听水声。季子高风乔木古，春申往事暮潮平。塔铃自语无人会，饮散江空霁月生。此山犹姓楚春申，珠履风流几斛尘。樽俎一时俱上客，兴亡千载属何人。萧萧病叶悲霜木，采采幽花识涧蘋。白鹭不知今古事，临江一笑岸纶巾。"
"回途入玉晨观图经云周时太史郭真人宅周安得有真人哉有丹井养龙池白马老君瑞像在焉壁间刻林灵素尘字韵诗戏次二首","宋末元初","陆文圭","洗净人间万斛尘，玉虚坛上夜朝真。井深莫探丹泉髓，屋小难容老桧身。符召得龙聊小戏，料分与鹤未全贫。名山采药无空返，不见仙方见异人。太虚自是隔凡尘，惟恨神霄事不真。泥马空遗玄圣像，池鱼恐是小龙身。久知天上仙官贵，不救山中道士贫。旧宅固应存太史，徽称早已号真人。"
"辛卯入杭呈王察判","宋末元初","陆文圭","中州人物古犹今，复见风流正始音。当日乘骢持绣斧，他年化鹤度青林。谁知救世安民术，即是求仙访道心。鲸浪驾风吹未散，溪山何处独追寻。古人糟粕在遗经，圣学非由积累成。每向同中参孔释，时于异处别朱程。一川水满源头活，半夜天高月色明。下学工夫迟十载，小儒终是雾中行。"
"有感三首","宋末元初","陆文圭","场屋当年负隽声，白头牢落竟何成。一生受用兔园册，千载应无麟阁名。被服易招山鸟怪，题诗难学野狐精。羊裘老弃渔滩上，印绶新加少傅荣。子美间关离乱际，尧夫生长太平年。可怜橡栗天寒拾，不似莺花日晏眠。忧乐在人均是命，盛衰有数总由天。腐儒老矣无奇计，独立斜阳意惘然。岁晚田园半已芜，缁尘衮衮落征途。送穷不见昌黎富，乞巧翻成子厚愚。瓿下早知嘲尚白，缶边何似醉呼乌。鸢肩枉作常何客，只合新丰伴酒徒。"
"耳聩二首","宋末元初","陆文圭","几年本分做家公，虽是痴顽幸不聋。何必张皇惊斗蚁，更须辛苦望攀龙。湿窗暗想催花雨，开户遥知戛竹风。问夜何其将夜半，元来野寺已鸣钟。血气衰微性不灵，非非是是几曾听。胸中不著许多事，天下本来无正声。但觉飕飕战风雨，谁知虩虩震雷霆。先生耐静坐终日，怪底作劳吾耳鸣。"
"寿陆义斋","宋末元初","陆文圭","归棹石门江水长，肯留一片广州香。不须人祝千年寿，但愿公流百世芳。长侍潘舆游故里，胜持汉节落南荒。芙蓉金菊秋风径，好和陶辞引玉觞。绿发仙童驭彩鸾，九秋弥节下人间。明分月影山河动，清入霜华草木寒。已报除书来北阙，不妨拄笏看西山。霞杯浅注黄花酒，留取馀香晚节看。"
"次樊晋山长贽见韵二首","宋末元初","陆文圭","闭户柴车久不巾，但思言行谨书绅。可怜麋鹿山中友，不是麒麟阁上人。作赋也应曾感旧，为师那敢望知新。老饕谁献先生寿，自酌蒲桃舞郁轮。我羡君才桂一枝，天门步担束书归。药方按古藏芝笼，花样翻新织锦机。不耻缊袍身自贵，能知璞玉世尤稀。天寒野旷来时路，一笑应疑吾道非。"
"送李义夫出游二首","宋末元初","陆文圭","与君丱角志相期，岁晏行藏各有违。老树晚花空自媚，秋林病叶更先稀。时情淡薄元无味，世路艰危总是机。门外北风吹自冽，旅人琐琐欲安归。少年有志东山卧，晚岁方图北海游。糊口饥宁甘半菽，拄胸气尚食全牛。问唐元振今谁在，欲赵平原何处求。赤白洪崖两相厄，不妨诗句各风流。"
"送魏叔华归杭州得行字","宋末元初","陆文圭","青山出郭两相迎，潮去潮回客子程。门外送车今几辆，筵中祝酒已三行。对床有弟酬佳约，拥髻何人诉别情。桂树结花当洒扫，重来曾指白鸥盟。杜康桥下水如倾，九里冈头路转城。风雨小楼清梦远，山河古道几人行。别怀渐觉伤安石，祖席何曾傲正平。珍重去逢南国友，为言白发老书檠。"
"挽孙石山二首","宋末元初","陆文圭","今年星度岁为龙，掩袂竟嗟吾道穷。正始遗音从此绝，贞元旧曲为谁工。饰棺不待百年尽，隐几元知万事空。里有水心铭笔古，宜书潜德贲幽宫。荣华露槿落纷纷，苍狗依然是白云。荆渚止称前进士，灞亭不识故将军。人间无乐徒劳子，天上求文即召君。楚些西风将泪去，只鸡他日酹秋坟。"
"蔡梅边挽诗二首","宋末元初","陆文圭","樽酒吟梅忆旧游，忍听笳鼓咽原头。曾庐柏下三年墓，退卧花间百尺楼。淮海壮心空落落，山林晚兴寄悠悠。寒窗寂寞留孤月，劝孝坊前客泪流。忆昔艰难共避兵，转于贵贱见交情。长江一水分南北，异姓两家真弟兄。回首忽惊人世换，伤心敢负岁寒盟。空亭花月如春梦，惟有清溪一带横。"
"雪夜不寐偶成短句十首用渭北春天树江东日暮云为韵","宋末元初","陆文圭","丈夫慎出处，功成乃身退。古人夫何如，八十钓清渭。四时循化机，万物随动息。众星纷荧荧，天运齐拱北。缟素制野服，误染京华尘。旧业在何处，梅花江上春。男儿不得志，壮心惜徂年。长空起雕鹗，目送入寥天。布衾生凄寒，夜夜梦归去。心恐秋风深，摧残紫荆树。吟苦不成寐，寒窗凝夜缸。千古谁知心，遥遥贾长江。此身如断蓬，飘萧随北风。钱塘一望地，家住西湖东。客虑千万端，长吁愁不出。谁能事低首，挥杯送白日。几欲膏吾车，老眼不识路。弟妹今何之，萧萧白发暮。昨日家书至，慰我久离群。游子眼欲断，日日望白云。"
"题画二首","宋末元初","陆文圭","云巢八十翁，观化得三昧。无声凉月下，适意芳草外。物物具天机，缘何纸上生。有时挂素壁，自动亦自鸣。"
"题月汀图二首","宋末元初","陆文圭","太阴水之精，浴水光愈洁。常怪市中人，不识沙头月。露垂兰叶光，风翻藕花影。滩前白鹭睡，夜半莫摇艇。"
"题画白雁二首","宋末元初","陆文圭","芦花秋半黄，三两下寒塘。北风正萧瑟，书远不曾将。未曾至雁门，安知食雁美。若读潜夫论，当不保此纸。"
"读史六首","宋末元初","陆文圭","逐鹿纷纷尽向秦，东门牵犬亦无人。月宫稳上青冥去，桂树秋风老此身。暮年百事已心降，床下无人拜老庞。病眼欲开还又闭，偷看日影下西窗。旷怀雅思人人有，济世经邦事事无。终日醉眠呼不醒，明朝典午代当涂。广陵琴与山阳笛，哀怨千年尚未平。正始诸贤零落尽，山王去作晋公卿。晓看嵩少玉嶙峋，枉驾应怜处士贫。令尹若能为保障，长衾尽覆洛城人。"
"己巳新春","宋末元初","陆文圭","鞭春已罢烧灯近，十日西风未转东。料得化工无别意，祇因不放小桃红。年年春色先催柳，万紫千红次第开。零落墙阴人不问，可怜残雪一株梅。"
"山村示暮春三绝句和韵","宋末元初","陆文圭","怀哉春晚故山薇，冉冉江云日暮低。为问柳桥看燕舞，何如松岭听猿啼。樵儿拾樵不畏虎，隔溪看花如隔雾。鹧鸪声在柘岗西，落日腰镰下山去。画帘朱箔燕为家，青草门庭只产蛙。一树樱桃红半落，园丁愁杀雨如麻。"
"石湖留题三绝","宋末元初","陆文圭","仙子骖鸾不可呼，故园花石久应芜。不知绿野何人买，试问平泉有子无。高筑诗坛据越城，醉呼杨陆主文盟。至今月下苍苔石，时有先生杖履声。当年彬父遣词臣，列戟傍观色怒嗔。谷水曾无归璧日，稽山已有摸金人。"
"大茅峰四绝句","宋末元初","陆文圭","悬崖石磴刷苔青，空谷无仙鬼亦灵。闻说游人多好事，谁能扶直半山亭。风吹天朗见秋毫，足力穷时所历高。老子何曾烦一步，舆夫攀陟不辞劳。羊肠九折路盘岖，不觉腾身上太虚。失脚从知高处险，西风斜日早回车。一家兄弟入仙门，谁把名山鼎足分。我读儒书知长幼，瓣香先礼大茅君。"
"夜宿范以善提举云林清远风大作偶成二绝句","宋末元初","陆文圭","猿啼夹涧声逾远，鹤啄荒苔迹更清。身在千林头上立，忽从脚底白云生。云峰顶上玉仙家，误入修廊一径斜。夜半月寒风力劲，满山松影走龙蛇。"
"除夕二首呈北溪","宋末元初","陆文圭","腊雪穷途一月中，明朝老鬓又春风。遥知儿女团圞处，饮遍屠苏忆乃翁。杯盘今日偶相逢，客路飘飘过一冬。为问玉堂春帖子，不知学士有谁供。"
"宿黄村土人索诗","宋末元初","陆文圭","尘沙终日意昏昏，落日炊烟又一村。客子倦游求止宿，主翁搔首更无言。黄村落日下山低，宿鸟归林亦倦飞。夜半驱车投北去，谁能慷慨泣牛衣。"
"入京二首","宋末元初","陆文圭","觚棱栖雀五云深，此日江湖向阙心。朽骨不堪重拂拭，涓人莫枉费黄金。手携布被入关中，颇似菑川六十翁。未必汉廷推第一，不须侧目事辕公。"
"舟中追和逊卿早春即事十首","宋末元初","陆文圭","柳色鹅黄蘸碧沙，隔溪遥指四娘家。故园春事如今晚，可见东栏芍药花。清江漠漠漾晴沙，门对青山买酒家。樯外一声金弹子，流莺惊起落庭花。莫惜春衫污酒痕，欲将遗恨寄芳樽。清明客里匆匆过，不记桃花笑倚门。草色青青没烧痕，山川满目酒盈樽。只愁逋客回家日，先被春风紧闭门。乍别亲朋似久违，西风尘起染缁衣。不须杜宇声声劝，如此江山胡不归。壮图落落与时违，不信经纶起布衣。纵使茝鱼从北化，也随乌鹊向南归。客至从容奉笑谈，晚知蔗境味尤甘。曲江进士题名遍，安用山人起水南。虎溪何必与禅谈，唯有东篱菊味甘。束带肯为儿辈屈，悠然兴在此山南。科斗临池学篆文，燕雏带雨掠香芹。春闺应恨归来晚，南浦当时错送君。草堂未可便移文，自煮清香碧涧芹。更向白云深处宿，山头回首谢诸君。"
"赋归四绝呈句容诸友","宋末元初","陆文圭","兴尽归期渐有涯，梦中昨夜已还家。儿童笑引池西去，菡萏犹馀一朵花。故里青松百尺强，亭亭三径俨成行。东篱雨后无人葺，旧菊多应一半荒。我与茅君宿有缘，四年五度过山前。元符直下崇禧路，回首三峰意怆然。一见诸贤盖便倾，秋风犹动故乡情。馀生无复重来日，再世何当结弟兄。"
"仲冬雪夜偶书三绝句","宋末元初","陆文圭","城楼戍鼓尽三更，灯射斋窗一黍明。窗下有人勤不寐，隔墙犹听读书声。拥衾危坐夜沉沉，门外谁知雪寸深。掩卷不言空太息，静中忽见古人心。长廊风紧雨冥冥，花落寒灯酒半醒。但觉晨光何太早，不知飞霰集窗棂。"
"诸生和韵复吟三绝","宋末元初","陆文圭","荒城戍卒打残更，道上无人天未明。一似衔枚蔡州去，只无鹅鸭混军声。猿啾鬼哭杳冥冥，夜半何人吊独醒。歌罢离骚心正苦，阴风吹雨响疏棂。地炉无分爇香沉，画尽残灰夜正深。窗外梅花消息动，要知子半是天心。"
"丁卯新正纪怀四首","宋末元初","陆文圭","懒将诗句上桃符，柏叶椒花一例无。却笑简斋元不简，舟中犹自饮屠苏。土润耕牛不受鞭，风和花鸟各忻然。老人犹记兵戈日，自后升平五十年。纷纷儿女竞新年，老去思亲独怆然。墓上只堪供洒扫，无由綵服拜堂前。鲁史曾书雨木冰，坤爻切切戒阴凝。衡门空把忧时志，无奈华轩尽鹤乘。"
"病中四绝","宋末元初","陆文圭","南山处士老尤贫，颇恨故交无一人。若使知心得良友，更因多病转相亲。老去无憀病转多，樱桃杨柳奈情何。故人又比佳人薄，莫怪门前雀可罗。叶落萧萧壅树根，疏林带郭半疑村。卧闻车马墙边过，无事呼儿早闭门。浪说苏公久已仙，岂知翁自厌馀年。雪堂二客能相从，姓字当时惜不传。"
"追和四绝","宋末元初","陆文圭","文士多婴疾与贫，浩然东野即其人。唱酬从此诗筒简，炮炙时于药裹亲。餔啜糟醨醉者多，独醒无奈众人何。寒窗细读离骚语，遗恨千年吊汨罗。三十寻思拟学仙，蹉跎已过古稀年。一生只作邯郸梦，枕上奇方秘不传。卧看山云起石根，意行随犬至前村。廛居自是无人识，何必移家上鹿门。"
"丁亥寿药房先生四首","宋末元初","陆文圭","贺客门关刺莫传，日高厨传尚萧然。遥知独鹤苍苔舞，自点丹砂注内篇。蜀苑梅花号两龙，千年矫立受霜风。若为健步能移取，远供寒香寿乃翁。出处穷通若命何，月居南斗类东坡。底须内翰还公做，勘破已输春梦婆。曲度珠帘怀吕相，庑排红榜媚韩王。先生清隐心如水，消得编诗一瓣香。"
"又口号四首","宋末元初","陆文圭","洛阳亭下昔埋轮，当道豺狼不避人。今日黄花故园酒，独携野鹤伴閒身。仁挟翔风勇驾霆，皇华使者出祥刑。福星一夕迁吴分，却向龙山现寿星。华堂捧劝紫霞杯，红粉回头御史来。直道素知嫌妩媚，羞将白鹤放笼开。幼安伯可号文雄，词寿秦韩枉自工。贤相肯交穷处士，何如魏野祝莱公。"
"宁华张尉卫辉人也因寇失官妻子为掳行乞归乡赠以二绝句","宋末元初","陆文圭","葛藟绵绵长道边，独行踽踽亦堪怜。邯郸正近君乡里，好借仙翁一枕眠。南来憔悴一身存，归雁哀鸣久失群。莫怪夜行人不问，形容岂似故将军。"
"桂松岩以子平星禽二术推人多验戏赠二绝","宋末元初","陆文圭","十二支辰配十干，此专主日论财官。岂无辞禄安贫者，说与先生仔细看。异类于人总不干，止闻列宿应郎官。区区女蝠并危燕，却与蛟龙一例看。"
"赠星禽赵显微诗三绝","宋末元初","陆文圭","显微元是紫微仙，天上星辰手斡旋。为向人间多漏泄，谪下茅峰五百年。莫把行藏问斗牛，年将八十更何求。愿言奎宿长明健，文治从今遍九州。奎宿如何号木狼，尾箕虎豹若为详。兽心人面凡皆是，瑞物如何无凤凰。"
"和史药房三绝","宋末元初","陆文圭","莫倚承恩赋上林，记曾薄倖托琴心。白头又欲轻相背，令蹙山眉作苦吟。出处何如汉二疏，返耕聊以遂吾初。虎头未可轻摇笔，牛角何妨且读书。春被山颠与水涯，尽供物料入诗家。陆刘近世升沉异，一为梅花一杏花。"
"和张仲实绝句四首","宋末元初","陆文圭","江梅岁晚独清妍，南国相逢亦偶然。料得知心有寒月，不消重雾与轻烟。平生梦不到黄扉，安得京尘染素衣。只把一竿江海去，相看鸥鸟亦忘机。十年讲席坐无毡，尽把行藏付与天。策马已甘之反后，著鞭莫竞祖生先。"
"山村赠礼敬龙泽上人诗有几年不踏澄江路耆旧唯存陆子方之句和之二首","宋末元初","陆文圭","西抹东涂衒一乡，阿婆羞忆少年妆。如今闭户无人识，旋学仙翁却老方。西山爽气入吾诗，拄颊含毫有所思。欲把求田语玄德，莫因学圃笑樊迟。"
"留别袁伯长待制凌德庸少监周南翁待制诸公三绝句","宋末元初","陆文圭","待诏明廷百有馀，一人释褐向江都。诸生对策无奇语，田窦何曾不喜儒。书生骨相太邅迍，地位还须有福人。老我终身友麋鹿，看君他日上麒麟。狞狞虎豹守天关，月殿蟾宫不可攀。归路春风无限好，一声啼鸟破青山。"
"夜得二绝寄子华","宋末元初","陆文圭","送客征衫秋八月，怀人病枕夜三更。床头稚子呼不觉，窗外潇潇风雨声。鸡鸣风雨思君子，雁过潇湘忆故人。别去情怀浑欲醉，梦回诗笔已如神。"
"绝句二首寄绍堂求巧石","宋末元初","陆文圭","篱根怪石起层云，浅带春泥碧藓纹。乞与诗人时醒酒，也胜豪夺任监军。几年石友卧苍苔，曾受南宫雅拜来。老子暮年行脚倦，只宜窗里看崔嵬。"
"送唐孟方教授三首","宋末元初","陆文圭","泮水三年惟饮水，不知芹藻味何如。群鸮无故争桑葚，挟弹何人莫问渠。禦儿溪北浣征衣，重拂苍苔旧钓矶。有弟对床思久别，呼儿置酒话迟归。城东老圃旧书生，紧闭柴门懒送迎。独袖篇诗与君别，相看白首不胜情。"
"送李义夫出游二首","宋末元初","陆文圭","梅花卸玉春寒浅，柳色描金雪意消。老子偶然诗兴动，又挑行李过溪桥。三千丈发从渠脱，九十日春须我游。出却草堂三五里，囊中无得一钱留。"
"送吴仲鲁回乌江二首","宋末元初","陆文圭","老人白帽子青衿，二水相滋兑泽深。易学已随丁氏去，金兰何日慰同心。黄田西望历阳城，风水萧萧数日程。纸上陈言刊落尽，沧浪时听棹歌声。"
"送留君玉高云卿自江阴迁松江四绝","宋末元初","陆文圭","二君才斡俱优裕，数载相从意未休。短棹西风吹过泖，相思霜月落南州。江浦买鲈秋正美，山亭闻鹤夜尤清。送君此去因怀古，海水东来意未平。老我卑枝甘伏鴳，羡君乔木又迁莺。清平官府无公事，分我丝莼一箸羹。暨州风土今非昔，安得珠犀贾客船。莫笑归装无一物，江头鱼蟹亦论钱。"
"丘庄多稼楼二首","宋末元初","陆文圭","楼上西风野望时，冥冥禾黍没高低。劝农使者来行水，还凭朱栏忆旧题。万亩耕耘卒岁勤，可曾一饱慰农人。催租令急如风火，输入官仓化腐尘。"
"喜客泉二首","宋末元初","陆文圭","幽篁夹道少人居，山骨清寒草木疏。泉见客来空自喜，春怀渺渺正愁余。一饮怀金出岭南，莲花峰下绝清甘。我来欲与流泉约，独喜廉人莫喜贪。"
"四时佳兴题徐景阳园堂五首","宋末元初","陆文圭","溶溶川上花光午，冉冉窗前草色春。能识此中真乐处，圣门只有两三人。门前车马客方散，堂下樽罍酒半醒。不信镜中添白发，君山依旧去年青。穷秋破屋檐头雨，残腊征夫陌上霜。公子閒居无一事，可能忧乐两相忘。华阳洞口金泉水，流入宫墙作小渠。任转秦淮出江去，不应久住化龙鱼。半奁玉镜照须眉，长笑东坡与水嬉。直下琤然投小石，一波先动万波随。"
"刘澹斋求米船谩赋二绝","宋末元初","陆文圭","文士清高数米颠，蔡公门下讵能贤。探囊万一逢江盗，错认真州发运船。灵宝生平爱虎头，每傍战舰系轻舟。晚无书画真无益，洗手莫嫌寒具油。"
"题敬威卿参政赠许正卿针诗卷末敬公之章许卿之艺诸君发挥尽矣终以二绝貂续尾蛇添足乎","宋末元初","陆文圭","江左知名许叔微，公来示之衡气机。天下呻吟尚未息，公持肘后将安归。正人一脉系安危，温公身事亦付医。此身强健无著处，不如枕卧看儿嬉。"
"题昭君画卷五绝","宋末元初","陆文圭","当时随例与黄金，不遣君王有悔心。近使来传延寿死，回思终是汉恩深。妍丑何须问画工，美人终日侍宫中。奉春初计真堪恨，欲望单于敬外翁。青冢千年恨不埋，琵琶马上几时回。宇文高氏争雄日，突厥柔然献女来。己恨丹青误妾身，何消更与妾传神。那知塞北风尘貌，不似昭阳殿里人。啮雪中郎妾不如，脱身无计谩相于。劝君莫射南飞雁，欲寄思乡万里书。"
"题二乔手卷二绝","宋末元初","陆文圭","国色娇娆画不如，风流二婿尽消渠。阿承丑女无人聘，自挈衣装过草庐。小郎斫案怒生嗔，亚婿提兵算若神。借使横江风不便，可能铜雀锁佳人。"
"移居图二首","宋末元初","陆文圭","潜夫两跋最穷研，通老安身是契玄。偶向晴窗展临本，无人当日扣龙眠。细君散髻抱婴儿，底事移家不皱眉。有句曾嘲穷处士，四婆元自解吟诗。"
"江阴有桃源图方圆尺许宫室人物如针粟可数相传有仙宿民家刻桶板为之一夕而成明日遁去友人以本遗余戏题二绝","宋末元初","陆文圭","不自柴桑记里来，似传晨肇入天台。世间多少荒唐事，何独神仙有是哉。人说桃源是隐民，神仙幻景即非真。如何谷口渔舟路，不许人间再问津。"
"马道士为詹仲明作柳城春色图城门外柳树连堤桃花夹竹小桥渔艇茅屋下有读书人不知何处景也为题二绝","宋末元初","陆文圭","渭城客舍柳烟遮，渔叟桃源去路赊。松竹林中读书处，一图风景属三家。城外春风野水浑，桥头双桨下孤村。柳桃红绿撩人眼，独坐书斋懒出门。"
"深山佳处子昂为宣城友人书","宋末元初","陆文圭","浊流不受美女鉴，丑石乃似顽夫形。行尽溪山千百里，只宜此地结茅亭。岩花半识玄晖面，溪声细和谪仙诗。行云流水自今古，渔叟樵童了不知。"
"性斋二首为分湖陆提举作","宋末元初","陆文圭","孔门性不闻，学者失其义。上中下为三，善与恶为二。邹洛异而同，韩扬同而异。不指理不明，不兼气不备。理无智无愚，气有驳有粹。本体在涵养，工夫由克治。立义以居敬，存诚以去伪。曾思两卷书，学问千古事。性外无馀天，斋中有乐地。吾宗家湖曲，虚斋纳天光。清源泻活水，中有菡萏香。我欲袖两图，再拜升公堂。先天揭右序，太极列左方。见草忆舂陵，看花思洛阳。花草各有性，指图试参详。"
"杂诗五首","宋末元初","陆文圭","田叟不知书，指望升平年。一生把锄犁，忽闻铸戈鋋。早晚征徭起，惊讹走相传。腐儒寒窗下，风雨正齁眠。夜半更相呼，巷南连巷北。人语何喧喧，阴风何窣窣。猛虎下山来，挼尾逐不得。村中鸡犬尽，行择小儿食。何处人夜归，一犬穿篱吠。狺狺声四起，似各应其类。月寒人影空，帖耳循墙去。家家防穿窬，披衣不得睡。秋声何飕飕，乃在枯柳边。畴昔韵鹂鹒，岁晚栖穷蝉。张绪少年时，春风正可怜。流光不相待，白首泪潸然。定远未封侯，发愤投其笔。老儒七十馀，毫秃手不释。才器有长短，志器各自适。遥思玉关外，万里风沙隔。"
"次善卿杂诗五首","宋末元初","陆文圭","贞女不自媒，蛾眉为谁扫。春风吹年华，闭户绿芳草。灵脩不我顾，览镜红颜槁。焉得北堂萱，聊用宽忧抱。又惧青蝇谗，善使黑白倒。遂令亲者疏，我欲俾有昊。东坡讥举子，有类候虫鸣。退之讥诗人，谓作苍蝇声。制策直而核，联句新且清。自作复自讥，持论终未平。无人解此意，起我怀古情。蛙从井底语，豹在管中见。若遇大方家，一笑真自献。馈浆意已惊，抱瓮力殊倦。因知巧若拙，颇觉狂次狷。玉以德保瑕，珉以多故贱。火云吐赤日，旱势千里阔。古人救荒术，货食知本末。家家算口赋，殆类僧持钵。激水活肆枯，植木荫道暍。诸公善努力，赤子正饥渴。弃儿啼草间，瘦妻卧路傍。公廪已告匮，私户犹多藏。嗟哉守钱奴，盗窃势且昌。莫保千金躯，汝富安得长。鍊炭不及炊，宝玦空自将。独有黄巾寇，不入郑公乡。高贤古所贵，薄俗今可伤。"
"入杭苦雪二首","宋末元初","陆文圭","雪天无晨昏，尤难辨西东。高低赋万象，偶尔一色同。会睹日与月，终愁雨兼风。居人掩关卧，况乃逆旅中。买薪呼斗酒，黧颊生微红。年年西湖上，梅柳得春多。新正十日雪，重阴压微和。皓洁混泥途，轻盈赴寒波。危桥驴失脚，不如坐吟哦。推窗无杰句，奈此玉峰何。"
"送陆同知北上二首","宋末元初","陆文圭","浙尾带荒江，土与材俱薄。吴季独终隐，楚黄亦晚错。馀子不足数，眼明见卓落。騄駬初历块，青萍新淬锷。齿少逾老心，事迩存远略。百金重气义，千里赴言诺。可期功名会，兼受生死托。宦途入幽蓟，诗句留殿阁。出佐紫阳城，一麾真小却。炳烛照吏奸，良剂痊民瘼。一庭秋水净，万户春风乐。河内泣留恂，并州永思郭。归装乍林丘，趣骑已沙漠。梅花古驿寒，别酒故人酌。径北道邳徐，迂西趋汴洛。宫阙睹盛丽，山川想寥廓。成皋叹楚战，砥柱窥禹凿。旧邦吊二虢，古邑辨三亳。望诸墓犹存，戏马台如昨。燕赵誇蛾眉，云代珍狐貉。壮士多屠沽，逸人或岩壑。访古记宜勒，登高赋须作。订讹青简在，得句锦囊著。明年衣绣归，颇愿闻其略。鸿鹄看高翔，苕枝伏燕雀。赠言愧非颜，出处其志略。淳风日已薄，恩义不相维。吏无得于民，民顾吏有辞。政化本不立，刀笔事愈卑。李侯今之人，而行古所为。外有屠嘉直，内无五伦私。锄奸如恶草，护民犹婴儿。瀹河苏彼旱，劝粟哺尔饥。从容方报政，代者俄及期。庸吏推不去，良吏去复思。谁欤观民风，入境采吾诗。"
"送严陵邵叔忠学录归侍二首","宋末元初","陆文圭","薄官如秋菰，冷淡不堪食。学宫如传舍，敝漏栖不得。访君桥水东，一榻可容膝。中吴多佳士，三载谁与适。可怜泮林鸮，止醉桑葚黑。束书归去来，钓台秋风夕。黄甲旧书生，明廷推一鹗。岁莫戢羽翰，静听华亭鹤。盛衰今昔异，出处老少各。乃翁信奇士，之子亦不恶。斥鴳伏卑枝，寄声谢寥廓。"
"古意二首送朱鹤皋","宋末元初","陆文圭","雁荡英英云，孤凤云中吟。风吹五色羽，堕此半水林。桐花作秋枯，野桑空绿沉。苦葚不致醉，鸮食予何心。凤兮归去来，岐山有高岑。蓬首寒机女，枉顾生光辉。一登君子堂，松萝相因依。茂陵喜新聘，中路忽有违。愿垂堂上镜，照妾心中微。生死要有托，悠悠空是非。出门念远道，岁晏将安归。膏沐更谁容，为君叠罗衣。"
"徐观伯远将徙海陵介吾侄来索诗徐故家兵后流落三十年长子依许监仓客淮南因赘于海陵迎二亲就养坡公谓此事今无古或闻者也感叹之馀为赋二首","宋末元初","陆文圭","甲与吾同生，君子行一周。少年各丰裕，岁晚怀百忧。菜地古城下，我今手锄耰。君当往海陵，绝江汎渔舟。驾言彼就养，逝将老菟裘。哀哉随阳雁，止为稻粱谋。君看横江隼，万里凌高秋。慈乌昔哺雏，日夜望雏长。安知风雨横，故巢堕草莽。乌羽日摧颓，雏饥竟何往。其一止海隅，雌飞鸣相向。反哺若天性，迎乌致其养。我衰发尽白，儿长忽先丧。赠君慈乌篇，老泪滴纸上。"
"送张慎与归海陵侍养二首","宋末元初","陆文圭","湖风吹柳絮，记别一年馀。君出当归养，吾穷久索居。乍逢论缱绻，欲别又踌躇。一苇长江隔，时时卜鲤鱼。英才销落尽，世事一凭栏。以我相思切，知君欲别难。暮云南国暝，早雁北江寒。独羡莱衣乐，春风鬓未皤。"
"送张仁卿二首","宋末元初","陆文圭","四海张公子，腾书盛赞贤。论心才几日，屈指遂经年。鹜案翻新牍，鸡窗理旧编。迟君得小暇，已索赠游篇。作县徒劳尔，飞黄服短辕。弃官真不恶，惜别却无言。再试知何地，孤生老是村。去逢南国友，梅岭正花繁。"
"挽陆义斋二首","宋末元初","陆文圭","四持宪节遍南方，屡表陈情返故乡。殊俗今犹歌德政，老天胡不爱忠良。山空虎逝狐狸出，春去花残蛱蝶忙。五十人生不称夭，独怜华发在高堂。生平意气每相期，岁晚行藏各自知。见事略同因抚掌，忧时不语共攒眉。阖棺已矣公何憾，闻笛凄然我独悲。回首秋山寒雨外，青松滴泪作枯枝。"
"绝句三首","宋末元初","陆文圭","车薪胜杯水，舆羽重钩金。物理元无定，权衡只在心。买丝绣平原，儗金铸子期。君子病无能，不病人不知。杜欲诛云师，韩将讼风伯。水旱不由天，那是诗人责。"
"题李义夫无锁亭二首","宋末元初","陆文圭","清风四无边，旷然此君宅。可不问主人，不可容俗客。昨日苍溪叟，曾来斫钓竿。山童寻鹤去，失却报平安。"
"王祈伊中秋不见月四首","宋末元初","陆文圭","秋空碾上一轮冰，积雨连宵洗更清。纵有浮云容易散，吹开不待管弦声。家家望月试停杯，怪底浓云拨不开。身入广寒人不见，却从袖里裹将来。中秋万里共阴晴，曾记坡翁最善评。谁信九霄风雨外，群仙正赏月华明。开元以后可堪忧，秋雨霪霖稼不收。此际霓裳歌一曲，君王正在月宫游。"
"赠复初二首","宋末元初","陆文圭","昨夜春风到柳枝，客衣偏爱薄寒欺。囊锥颖脱无人见，欲绣平原未有丝。有客袖中怀短刺，何人门下曳长裾。每评陆子毁茶论，大胜颜公乞米书。"
"绝句留别善之仲实并呈松涧云仲无逸四首","宋末元初","陆文圭","今夜征帆浅渚边，何时樽酒落花前。白云绕舍归心切，不为春林听杜鹃。手拈花草弄春愁，儿女安知稼穑秋。山北山南游未遍，归欤且复事西畴。江上春云生暮寒，故城回首离长安。残桃剩柳应无分，留与诸君取次看。老桧荣枯不计春，好花开落止经旬。莫将文翰誇馀子，共拟勋名及古人。"
"古意四首寄张可与孙晋卿","宋末元初","陆文圭","长安城头红日斜，王孙金弹打乌鸦。寄声翠凤穿云去，霜寒莫恋梧桐花。长松百尺荫官街，街吏斧锯充官柴。高寒自是饱风雪，岁晚只合居穷崖。老翁持镜向市卖，铜光的皪秋水清。丑妇鉴容惊堕地，想渠嫌杀太分明。牧儿狭径碍樵枝，樵儿格斗暮不归。于菟一声啸篁谷，两儿惊散走如飞。"
"危金仙示容斋清晖堂诗求跋洪景卢乃危骊塘之座主也因成二首","宋末元初","陆文圭","卷中人物想乾淳，老笔题诗意转新。却怪洪杨交不合，诚斋亦自是诗人。清晖何处有园堂，消得先生句发扬。百世空留遗墨在，后生并不识骊塘。"
"题赵子德修屋疏二首","宋末元初","陆文圭","公子王孙逞富豪，连云甲第竞相高。谁是锦里秋风客，不办三重屋上茅。神有青囊号救贫，如何无术自谋身。道南大宅今安在，欲向龙舒觅主人。"
"题猿石手卷二首","宋末元初","陆文圭","空山暮雨，枯木晓霜。此处闻声，若为断肠。楚山无人，群戏树颠。或据大石，如君长然。"
"赤壁图二首","宋末元初","陆文圭","公瑾子瞻二龙，文辞可敌武功。却怪紫烟烈焰，不如白月清风。乌台夜雨伤神，赤壁秋风岸巾。此老眼空四海，舟中二客何人。"
"王黄华山水小景二首","宋末元初","陆文圭","试问沧洲渔叟，长松山崦谁家。终日拿舟不语，江风吹老芦花。此纸无脂粉气，之子有山水淫。当时以意摸写，今我以目登临。"
"题鹰捕雀图","宋末元初","陆文圭","一雏已饱毒手，反顾又欲其馀。大贪得陇望蜀，小贪取熊兼鱼。死生命判须臾，一去一不得去。两三竹叶成丛，被驱复向何处。"
"晓登吴山二首","宋末元初","陈杰","海水朝天白，宫云捧日红。衣冠四方极，正朔九夷通。矢射狼星北，旗迎太乙东。侧闻南渡意，暂与去邠同。汉鼎犹分二，梁瓯未阙全。宸居本无外，王业偶成偏。艺祖肇千祀，嫡孙方四传。会将新雨露，遍洒旧山川。"
"挽雷尚书丧归二首","宋末元初","陈杰","班朝曾共多艰日，草疏相过太息时。扶起斁伦千古痛，唤醒忠魄九原悲。我逃微责去汶远，公坐高名出昼迟。危急一朝还并命，举头颠厦欲安之。初闻难及庐山老，晚见丧归南海翁。犹被恤章虽弗逮，竟成全节略相同。事惟有死仲连子，貌乃如生颜鲁公。不尽哀荣千载下，爽鸠墟垄几秋风。"
"读邸报","宋末元初","陈杰","战骨如山血未乾，补疮遮眼肉都剜。向来手诏真哀痛，间者人言已治安。夜访宰臣忧卧榻，昼延学士论危竿。祖宗全盛犹如此，半壁江风面面寒。钻刺逢迎状似奴，是非羞恶一毫无。盖间老犬曾共嗾，韝上新鹰正待呼。递趱庸回联鼎食，长排耆俊在泥途。一朝政事渠何算，可惜倾人好国都。"
"无题","宋末元初","陈杰","大地生灵惜暵乾，纸田不饱腐儒餐。闲将博士齑盐味，试上先生苜蓿盘。口语甘时心犹异，中边甜处味方宜。诗情合荐东坡老，惭愧当年蜜荔枝。"
"博弈观人二首","宋末元初","陈杰","西军严驾后，北府捷书前。胜负岂人与，两公天已全。等閒移作塞，郑重喝成卢。莫看文怀瘦，胸吞几寄奴。"
"小桂二首","宋末元初","陈杰","树小都来三尺长，撩人那得许生香。隔窗只道花如簇，才是梢头一粟黄。甲第人家万木犀，著忙曾看盛开时。日长小院差深静，时遣轻风破一枝。"
"送林一甫试浙漕二首","宋末元初","陈杰","关防秋暑双蕉叶，商略时宜十兔毫。赠别不须嗔语浅，如君正复坐名高。偶题熟纸光浮桂，漫遣生绡色染蓝。入手功名如此耳，人间看北会成南。"
"伯文送海红柑及橄榄","宋末元初","陈杰","外大如壶内不粗，闽山风物楚山无。后皇等是栽培力，消得千头与作奴。微苦何妨著舌尖，就中永味已相兼。平生冰檗东坡老，直为群儿说蜜甜。"
"灯夕解嘲和同官二首","宋末元初","陈杰","年光冉冉东流水，客恨匆匆旦过僧。门插一枝荆楚柳，梦回十里广陵灯。同上南楼看月去，莫嫌官舍冷如僧。一株西北平安火，万里东南无尽灯。"
"除夕对梅花烛花二首","宋末元初","陈杰","花与先生共岁寒，坐来不管漏声残。移瓶更转横枝影，贴在窗扉作画看。顷刻开花剪复成，大如菡萏小朱樱。一年岁事占来日，知为先生报晓晴。"
"和叶宋英三绝句","宋末元初","陈杰","千里论诗半语无，出门濠上子知鱼。寒潭潦尽水归壑，落日山明人荷锄。大范寄诗题八十，龙韬照夜白虹寒。重纡剡雪归时棹，问讯磻璜约处滩。昌谷鲸蛇供诞幻，玉川騄駬玩虚空。独无桃实三千岁，更有鹏扶九万风。"
"和成修堂见寄吟稿韵二首","宋末元初","陈杰","吟屋青山万垒间，割来风月少陵坛。可怜云树相望地，今作江东渭北看。犹忆朝天晓漏迟，龙蛇暖日动旌旂。此生那复赓酬乐，风雪天涯各锻诗。"
"挽周溪园国史三首","宋末元初","陈杰","壮岁高科晚一麾，江涛如此幅巾归。书生何限经纶意，曾共危阑送落晖。一瞬风云宇宙新，一家中外几朱轮。归来却就千钟养，赢得深衣处士身。钜笔曾编两大藩，江山如画朔风酸。如何地下修文手，还要南朝旧史官。"
"劝农同幕皆预即事四绝","宋末元初","陈杰","铁骑雕戈夹道驰，元戎小队出郊时。白袍容与其间者，莫是参谋老拾遗。妥贴轻舆我自便，更施小帐暖如毡。前山一阵东风雨，马上诸郎陛楯然。风捲冈头似怒雷，晓来驱我上崔嵬。斗牛尽是登临处，到得清明却不来。乌帽持觞鬓似银，近前不怕相公嗔。未知此日殷勤意，曾到深村作苦人。"
"东湖晚步洪恩桥海棠洞三首","宋末元初","陈杰","城里北风连夜号，平湖捲绿上枯壕。不知江水长多少，樯尾过城三丈高。雪前一枝玉出墙，独立小桥风信香。烂霞晴日炙蔫锦，十里软红人若狂。百花洲前万柳堤，一川红绿醉春时。楼台忽断见西爽，莺燕正深闻子规。"
"书生旧梦二解皆因榜过作","宋末元初","陈杰","长忆西风翠袖单，暮檐修玉倚初寒。一回得嫁平生足，更用花枝插白看。一著当机已百全，落枰忽误岂非天。空函堕甑都休惋，赤壁淮淝本偶然。"
"和诸公琼花二首","宋末元初","陈杰","艳不山矾瘦不梅，全身夺得八仙胎。扬州怕有归来鹤，曾见无双槛里开。淡日微云燕麦斜，江思笋蕨客思家。是非欲共东风语，一曲栏干眼自花。"
"读书三首","宋末元初","陈杰","画前逃弧马，井法开赋役。圣人本仁民，何意重利蹠。书初说包贡，礼有献民虏。末流尚忍闻，作俑叫千古。汝以为多学，吾犹及阙文。忧端已秦誓，糟粕尚三坟。"
"贾鹿泉屡约一出小诗代行十首","宋末元初","陈杰","故家文献世公台，直为遗黎万里来。应念颠崖最辛苦，更移鄂省近南开。河洛声名莽旧墟，百年消息孕真儒。南方只道足文史，今见北方行秘书。悃愊无华忧世深，十诗直写古人心。也教穷谷敲推士，一识中原正大音。兵前创建教条新，鞍马丛中玉雪身。揭起先牌一廉字，十州草木亦回春。世变峥嵘可奈何，鱼龙杂袭故应多。风休云定须臾事，惟有高贤炯不磨。上都仁问远如天，人望公来望岁然。正有郇模三十字，含毫欲愬复难宣。南北风殊久未谙，乱离更值旱如惔。斗升试酌西江水，应有汤年一溉甘。诏旨丁宁画一颁，尽驱黠吏革贪官。若行两事无他事，民命那无一线宽。释老新来各有宗，四民最惜一民穷。挽回世道能无在，主张斯文尽属公。故园三亩淡生涯，雨横风狂缩似蜗。从此亦称萧相客，合无稳种邵平瓜。"
"和张纯父霜月三首","宋末元初","陈杰","洞庭高秋乃无事，洞庭主人独多才。满天如水乌啼夜，写出寒蝉湿兔来。茅店板桥天落趣，素娥青女洗长新。昔人已与不传死，千古谁怜老斲轮。天公戏剧高寒上，岂识人间有凛秋。八万四千挥斧手，閒抛玉屑下琼楼。"
"酬别孙道人存心归上饶二首","宋末元初","陈杰","消得刚风三日夜，吹开正色泬寥天。苏门月朗君长啸，太华云高我昼眠。短些几回无寄处，一声归鹤落江东。两行老泪千年恨，问讯骑鲸太白翁。"
"述往二首","宋末元初","陈杰","阿六生活大可，滕叔经纪自能。申生死为恭子，宁哥墓曰惠陵。贞惠文子升士，睿圣武公好贤。晏平仲狐裘一，齐景公驷马千。"
"会霜晴诗","宋末元初","陈深","旭日照萧晨，凄清不受尘。冷光明似雪，冬暖胜如春。红叶辉相照，黄花色愈新。南窗差可爱，曝背豁天真。朝暾上高树，雾卷海天遥。劲气乘寒凝，严威见日销。钟清出远寺，马滑恐危桥。稍逼南枝暖，疏花破寂寥。"
"次韵陆承之寒夜有怀","宋末元初","陈深","客心惊岁暮，不奈送愁频。茅屋夜来雪，梅花江上春。驱车断行旅，闭户有高人。奚待扁舟兴，风期暗与亲。壮志寥寥在，流年冉冉催。寒灯和梦照，暗雨挟愁来。白雪词难和，青山首重回。夜阑浑不寐，慨想陆机才。"
"送耕存大参使日本","宋末元初","陈深","东隅久不庭，抗疏出忠诚。不惮殊方使，期休四海兵。长虹贯日白，巨鹢压波清。笑下扶桑国，归来致泰平。陆贾初驰诏，终军已请缨。上方颛委任，南国诵威名。挂席鹏风顺，敲舷蚌月明。阳侯应拱护，不遣海涛惊。"
"从政和韵来谢复就答之","宋末元初","陈深","并州沈厚士，气质得天灵。吴下留三祀，军中讲六经。微云点霄汉，清月出林坰。载鼓汾亭曲，令人识典型。墙东甘静处，诗思妙通灵。堂有慈亲奉，门无冗客经。佳儿诵书史，深巷类郊坰。应解庄周学，全生不近刑。"
"赠张受益检校","宋末元初","陈深","山水经行遍，萧闲吏隐情。剑寒光不泯，鹤老骨逾清。倾盖逢知己，论诗盍让卿。从来说张祐，不是浪传名。德刑相济用，自古意尤深。肃杀冬神令，慈祥使者心。月明清驿路，风色定寒林。善政民应化，毋忘鲁叟箴。"
"次韵子封承之游桃花坞二首","宋末元初","陈深","二仲相从共此遨，濛濛花气袭征袍。几家绿暗藏深坞，一径红芳落野桃。春色暗随流水去，客怀空逐暮云高。临溪忽动秦源兴，应叹浮生何太劳。闾门行乐送韶华，闲访城阴野老家。黄蝶得晴飞菜叶，翠禽隔浦啄桃花。衡门倒屣临官路，古渡横舟阁浅沙。亦有诗人时一到，醉吟行尽夕阳斜。"
"赠周山人","宋末元初","陈深","床头曾不置黄金，野褐纶巾善陆沉。七十康强疑有道，一毫荣辱不惊心。草根露冷沾芒屦，柏子烟清暖布衾。时启青囊看山水，行歌行入白云深。郭范寥寥数百年，地仙还复出人间。豁开天外一双目，看尽江南千万山。玉指暗攒乌兔定，金盘活捉虎龙环。我今欲卜神仙宅，雾豹何妨露一班。"
"题秋塘图二首","宋末元初","陈深","寒塘净如镜，云冷水荭秋。溪鸟无情物，悠悠不解愁。水落秋菰老，夕寒烟树微。绝怜双白鹭，飞去似知几。"
"题钱舜举写生五首 石榴","宋末元初","陈深","万里乘槎来，锦衣惊昼炫。相逢秋风中，忽发一笑粲。苍然蓝田姿，幽怀瑩冰雪。邂逅青门翁，曾救人间暍。翩翩凌波仙，静挹君子德。平生出处同，相知不易得。百卉尽摇落，独傲清霜里。披榛见黄花，渊明元不死。秘矣宫中戏，人间那得窥。开图付一笑，能不类儿嬉。"
"题扇上画","宋末元初","陈深","老树千年古，精灵变化奇。纯阳有道士，犹且被渠知。古木排山立，幽窗傍水开。直疑林处士，独棹小舟回。"
"南湖史君制暗香汤奇甚赋二绝求之","宋末元初","陈深","飞尽梅花重惜芳，仙房想像制新汤。犹疑清浅溪头汲，石鼎煎来水亦香。雾阁云窗深闭春，微闻玉杵捣清声。玄霜祇许云英见，地上诗人渴梦生。"
"邻圃求桂花并收坠英","宋末元初","陈深","万里西风桂树秋，蟾宫云箔夜香浮。何当净洗红尘梦，乞取一枝遮醉眸。收拾残英捣作汤，小山风味不能忘。敢烦即遣苍头去，扫取黄金一斛强。"
"赠恒斋葛太医","宋末元初","陈深","吴下谦谦抱朴孙，妙年应遇长桑君。素心皦皦恒如月，一寸灵苗手自耘。人间无地不巇嵚，刺眼医门剑戟森。操术不为流俗变，始知夫子有恒心。少小烟霞痼疾深，已将钟鼎等山林。年来更有耽玄癖，烦向膏肓为一针。"
"题山水扇","宋末元初","陈深","青山绿树蔽层楼，应有高人隐一丘。客子门前过何急，古今行役未曾休。江上层峰拥翠螺，人烟隐隐见岩阿。泊舟二子登平陆，遮莫风波奈尔何。"
"挽平山菊涧","宋末元初","陈普","自是斯民手，全成此世身。片言含展席，一室见经纶。德业空成己，诗书止事亲。但赢千载内，一样不无人。卑卑梯接俗，望重若蒿蓬。作俑繄何代，弥天以送终。闹居常愤切，易箦愈昭融。一二人家化，骎骎似洛中。小试庖丁刃，天王信不虚。林林惊若凤，戢戢免其鱼。一日乾坤定，终身岩谷居。人皆疑不仕，莫晓我心初。细细香鼻孔，寥希古已然。相逢言尚古，话久许知天。太极有形外，几宵灯火前。示人犹不敢，何见遽刊传。获接阿戎裾，殷勤便手卢。开缄伯淳坐，入梦孔明庐。敬事期身役，抠趋刻岁馀。天翁如错误，流涕看苫苴。诗礼斯文嫡，箪瓢此世人。心惟忧道屈，眼不见家贫。清瘦生来骨，孤高没后身。几多黄壤客，难朽得如君。"
"凭阑二首","宋末元初","陈普","南浦路东西，佳人不可期。断云荒草渡，归鸟夕阳枝。心事十二曲，头颅太半丝。低徊问流水，去去复何之。高豁乾坤眼，山晴缘雨收。夕阳流水绕，荒草白云浮。柳荫小溪侧，樵歌古渡头。凭虚发清啸，安得仲宣楼。"
"积雨写怀","宋末元初","陈普","识道知时乃圣贤，合人统物一之天。两间惟有心长在，万变咸归理自然。王屋大行从艮止，北溟南海谨坤先。行藏悉是乾龙体，要得无惭只在渊。一片真纯要反观，纤毫外物不相干。乐天岂向青云乐，安土须从陋巷安。日出扶筇天地喜，云深拨火鬼神看。化机何啻亲兄弟，但与为徒有底难。"
"呈县尹","宋末元初","陈普","生贤造物意何仁，一本从来只为民。择取易中五阳卦，要令到处四时春。黄扉紫闼终行志，碧水丹山且爱人。满县栽花祇悦目，桑麻雨露是公真。富贵能无不俛眉，太玄久作覆瓿资。柴荆昼刻声何驶，芹草春风浪已披。似此深心宁为己，其如浅学谬蒙知。位无大小心惟一，已是当年吐哺时。"
"和叔父九日后楼集","宋末元初","陈普","霞边鹜表见罗浮，左右东南数十州。天近先看洗光日，地高略数下滩沤。乾坤广大千峰玉，人物英雄百尺楼。衰暮来兹更重九，菊花须满雪霜头。万化区中总莫逃，范围不得是清高。天将萸菊温存晚，秋把山川贴助豪。祭祢五更荐仪礼，上楼万境揽离骚。化工似欲重重九，催促霜前办两螯。"
"和开元余兄儒术误身","宋末元初","陈普","安得茅茨美化流，弦歌多著武城游。文章久矣经天地，孝悌非徒淑党州。惟有命焉轲不谓，贫非病也宪何羞。曼相能使人相类，莫信诗人浪诉愁。莫逐嗟卑嗟老流，谋身先向吕宫游。力耕不怕水和旱，笃信能行貊与州。寡悔到头终得禄，不恒自古或承羞。藜羹布被君休叹，五十无闻却是愁。"
"和菜花","宋末元初","陈普","天公大似慰颜贫，二月满园瓜子金。不问异根仍异味，尽令同色亦同心。轮蹄见弃各有路，蜂蝶争趋亦若林。魏紫姚黄来课此，如闻太古篑桴音。华实根荄若个般，深知始解识咸酸。争春岂敢当红紫，贴地何能助碧丹。未说馀膏尤济用，最令中色直堪餐。洛阳个个知扬拨，此物却无人会看。"
"学诗","宋末元初","陈普","先知老嫩辨精粗，又识寒酸与富腴。要落前人旧窠臼，也须作我大规模。英豪好是不缘酒，妥帖岂须由撚须。最好尧夫击壤集，胸中閒气一毫无。摇膝支颐未冠年，已将采撷胜雕镌。未能动地惊天句，且诵吟风弄月篇。击壤莫抛康节集，煎胶可续上林弦。东山七月无人解，只是周公学有源。"
"长夏竹中","宋末元初","陈普","四围碧玉绕盘河，六月此为安乐窝。且喜身心各清净，但愁岁月为消磨。洞门开辟元无锁，暑气羞惭自倒戈。只要人心明内外，红尘取此本无多。暑威赫赫甑寰区，绕屋琅玕足自娱。四面尘埃浑不受，一年炎热竟成无。绝稀人迹天同处，阅尽诗书日未晡。为惜分阴故来此，时人疑是七贤徒。"
"儒家秋","宋末元初","陈普","讲堂寂寂夜鸣蛩，苦为儿曹课日功。道体浑沦参太极，皋比冷落坐西风。研朱点易露华白，剪烛谈经帐影红。礼乐斯民开治教，闽中常衮蜀文翁。芦苇西风雁影孤，凄凄凉气入郊墟。铁檠灼烁三更雨，道脉精微几卷书。潘鬓星霜愁发短，韩堂风露故交疏。朝廷有道奎星显，何苦蓬窗守蠹鱼。"
"烈女秋 其二","宋末元初","陈普","不思粉黛学倾城，心对冰壶贮月明。魏国节操成令女，湘江竹泪泣娥英。床头明镜春容减，桑下黄金秋叶轻。守静不因时物感，西风荒草自蛩声。一盏残灯对影居，凤飞西去彩鸾孤。毁身令女生全节，沉水齐姜死守符。月色半帘閒翡翠，蛩声孤枕冷珊瑚。柏舟歌罢尘埋镜，淅沥秋声在竹梧。"
"秋日即事五首","宋末元初","陈普","夜床辗转恨明迟，晓发梳寒倚竹扉。树影纸窗风作色，蛩声壁罅月流辉。三杯白酒穷年客，满箧红尘隔岁衣。遥想白鸥江上路，蓼花枫叶雨霏霏。玉露金茎晓发寒，秋风仍作去年看。蛩声疏雨长为客，雁影残蝉独倚阑。铁砚窗棂云影淡，丹枫溪曲水痕乾。西风曾与黄花约，拟掇繁英贳酒餐。二尺书檠对影居，西风吹雪上吟须。云边月色人千里，竹里秋声酒一壶。客思迩来红叶乱，雁声南去白云孤。季鹰自是知机者，一念莼鲈便到吴。书馀饮水枕长肱，四壁啼蛩诉不平。月色满窗诗骨冷，露华方枕梦魂清。西风岁岁长堤柳，流水朝朝沧海情。红叶山深无雁过，残砧几处捣愁声。游丝闪闪挂虚檐，翔隼号寒华岳尖。白发束来閒点易，乌衣归去寂钩帘。三千客路飞枫叶，四五人家卖酒帘。鱼笛水寒江上晚，荒丛豆叶雨纤纤。"
"鼓瑟二首","宋末元初","陈普","满楼明月调云和，五十弦中急雨过。彩凤拂衣鸣翠竹，素鳞鼓鬣出寒波。凄凉楚客新愁断，清切湘灵旧怨多。一曲更沈人已静，江头云挂绿嵯峨。朱弦声奏彻云清，有客沈吟倚柱听。遗响一时存楚客，断魂千载写湘灵。珠随明月生沧海，船挟悲风过洞庭。弦索无言胶柱倒，遥遥江上数峰青。"
"姚国秀十咏 东塾","宋末元初","陈普","濂溪义安取，新郑与新丰。所以东塾子，拳拳东塾翁。畴昔何来此，青山与白鸥。絮飞春不去，潮返月频留。道心苦难足，造物冷看人。铁汉未成就，遗渠妍笑颦。六合横驰骛，道人门不开。回头顾明命，鞭辟入身来。道人见此山，指作太极图。中宵挂明月，请看头上无。德馨何酷烈，同心皆与知。灵根在何许，暗室毋自欺。平生一丘愿，不忘岳连姿。若求静寿意，一篑有馀师。竹静尘不染，坞深人不到。欲海不可航，聊须从吾好。廉隅集谣咏，举世尚和光。平生憎老子，蓄雨肥菱塘。年年佩温故，先入一枝来。岁寒吾与女，欲别重徘徊。"
"爱日","宋末元初","陈普","绝妙茅斋对竹林，少年日月直千金。殷勤好与此君约，不许空移一寸阴。一寸光阴直万钱，况兼妙质与崇年。睡魔懒祟俱驱去，要与窗驹斗着鞭。"
"乙巳邵武建宁夜坐书呈诸公","宋末元初","陈普","欲图麟阁终形役，不过虎溪还事烦。但向暑来寒往处，十分磨铝要无痕。匝地弥天日用常，寂然不动已洋洋。但令正气无参杂，立见岐山叫凤凰。东家丘蓄缘何息，百里奚牛为底肥。自得三人虽损一，此心到处物无违。鹡鸰翡翠各毛衣，未有丝麻亦衣皮。白昼不冠对妻子，要令天地撤方维。敬身天不宽曾子，白眼人当杀嗣宗。林下脱巾仍露脚，青云白石肯相容。一合乾坤贮鬼神，入虚何敢谓无人。暗中射鲋谁知见，绕市青衣说与人。南面弹琴陈蔡饥，不停昼夜迭相催。鸤鸠欲一无容伪，兄弟一家分受之。高宗诚实梦傅说，傅说何尝梦高宗。鲐背图形满天下，柴门不启睡方浓。长沙太傅便叹息，华州司功辄发狂。持此身心上天去，更无可答万夫望。寄笺遥问两司命，曾遣千金慰执鞭。抛却一川风月去，高车驷马定何年。求鱼指鹿共诬天，驷马嘶声更可怜。不下但嗔机上嫂，中庭犹有泪如泉。父母何曾使我瘉，自将身去徇尘埃。孔颜思孟老庄释，万语千言唤不回。投灯飞烛未为愚，接迹纷纷是可诛。缘木得鱼还有样，便教焚却孔明庐。气云汗雨揉黄埃，不是天驱地使来。莫恃慈亲无杀子，害仁已甚必为灾。盱豫悔成缘悔迟，往蹇来反又何疑。鸡鸣一念清如水，正是籧篨可俯时。山龙火藻舜所置，六合可无纲与维。有室有家万心愿，圣门大禁在钻窥。金明池上绿衣儿，燮理阴阳焉用之。建国立家真可怪，不栽梓漆与桐椅。棘围木栅试文章，先把公卿作寇攘。往事如斯能不咎，未容尽付与斜阳。深山夭矫老风霜，自是光明好栋梁。不待万牛拖挽去，不如僵柳与枯杨。如山似岳起烟云，争柰根资故未纯。整顿乾坤成万类，要还林下洗心人。"
"叔文九日","宋末元初","陈普","葱梅韭芥本同家，自入离骚竟入邪。一日露牙救桓景，千秋添得伴黄花。江左夷吾本胜流，晚因造膝却生愁。紫囊肯上斯人腕，敢怨离骚佩不收。"
"石堂","宋末元初","陈普","仙佛人言是一家，好分半席共烟霞。廓清摧陷儒家事，不谓青山识正邪。天威如许敢争雄，重遣山灵费一峰。不共那边如水火，未应抵死不相容。萧萧五曲片茆茨，环合群峰共护持。天下七情谁中节，武夷山石百王师。闻言惊喜是家山，朅蹙来兹遂一攀。何但名称偶相似，宛然天壁锁云关。新丰鸡犬路终迷，庐下濂溪非故溪。造物留人殊过当，终当结屋此云栖。"
"伯循和石堂后二首复依韵","宋末元初","陈普","晋士当年一岘山，高风千古邈难攀。浮岚煖翠依然在，不入人间大梦关。棹歌一唱醒群迷，先有胸中九曲溪。仁智之真常瑩彻，过门不入亦山栖。"
"不解算","宋末元初","陈普","孔桑祗是秽尘编，刘晏空誇马上鞭。六合分明长策里，不知刘项入关年。算来未必得卢枭，不算其如四壁萧。大道广居天与伍，肯将前箸乱箪瓢。管晏商斯几揣摩，尽誇掌上有山河。当身成就凭君问，孰与颜曾孔孟多。汉初帷幄有真儒，五百馀人辙予卢。三十六宫来往处，子房终得邵尧夫。"
"七夕","宋末元初","陈普","玉果金盘开九州，人间无处匿蛛蟊。天孙今夜鹊桥畔，百亿化身难得周。木牛流马无人会，元是自家心孔开。却恐如簧谗佞口，曾问天孙乞巧来。织女牵牛不隔河，俨然天娣与相摩。道心万载如寒水，肯为河东起浪波。"
"七夕后一日","宋末元初","陈普","世间万事但随身，不费将迎是圣人。雨暗云昏殷作夜，天青水碧在今晨。明朝来岁总过去，密意深情几度春。此是吾徒尘垢事，敢将上下位星辰。"
"中秋近愿晴","宋末元初","陈普","秋天连夕卷烟云，似为蓬蒿有滞人。驷马高车无梦想，中秋但借一冰轮。借得冰轮不敢私，几多人要露肝脾。浮云不用欺天下，须信人间有伯夷。浩荡无边及物心，孔颜尧舜共弘深。柴荆一壑苍苔合，惟幸寒蟾夜夜临。生如蝼蚁事如麻，有菜无盐是几家。无限容光通照处，良晨莫遣片云遮。春风秋月久交游，少壮论心今白头。二子倘无相弃绝，从今但乞十中秋。"
"愿月得雨兼旬秋晹人望已切再和前韵","宋末元初","陈普","踰浃秋晹已望云，芭蕉一夜慰愁人。阴阳各有时中处，不可相无似两轮。雨我公田及我私，几多风月入肝脾。天心亦似尧心细，一日之中有隩夷。时雨光风总是吟，忧欢元不系晴阴。醍醐未用踰玄酒，中节何须论浅深。须识光风霁月心，爱君忧国虑民深。江南一夜千仓廪，再拜双眸重照临。播谷栽桑复执麻，全凭雨露作人家。世间惟有心须霁，一片浮云不可遮。得意如心即胜游，不妨对雨作遨头。穷櫩岂暇贤明月，举室寒衾喜有秋。"
"屡省乃成","宋末元初","陈普","务本工夫在日新，悠悠莫自老青春。课功覈实惟时敏，德业何难辈古人。诗书总学本无难，年少心身莫暂閒。尺寸之功当记取，将来百仞作高山。"
"中庸","宋末元初","陈普","毛发肌肤总道充，面前无处不相逢。为何南北多岐士，动隔江山千万重。一人各有一安居，方寸归藏尽有馀。颜子一春常不出，他人日日去其庐。三纲五典不用学，旦气清时在枕边。未出母胎无不具，何须万里役楼船。巨鳌山更在头上，骊龙珠犹寄颔边。何似一身千万善，流行充满地中泉。穆王八骏鱼千里，汉武末年狐首丘。驰骛崩奔何日了，灵台咫尺不回头。"
"毛诗 绿衣","宋末元初","陈普","正色吁为间色侵，凄风絺绤自悲吟。酌中循理聊区处，底事先贤共此心。人伦万变若轮云，一片天心久负人。但把绿衣篇细看，末章意思蔼如春。"
"毛诗 谷风","宋末元初","陈普","从一真心出自然，每于勤苦见贞坚。细看行道迟迟处，足验民彝得自天。几年游泳与方舟，一旦同心友作雠。苦是人心多阻隔，满前珠玉不知收。"
"咏史 齐桓公","宋末元初","陈普","关雎泽竭自师陉，直到瓜丘烬六经。户外流虫争掩鼻，当年已作鲍鱼腥。葵丘霸气若虹霓，东略何缘遽不知。宰孔晋侯相遇处，齐桓已作在床尸。"
"咏史 豫让","宋末元初","陈普","义士忠臣不二君，漆身吞炭欲成仁。若谋委质求亲幸，又抱奸心贼大伦。几多砺节与轻生，犹有丝毫在利名。青史千年惟豫子，诚心大义最分明。荀息无裨晋献公，豫生如许智宗空。古人才德难求备，大节初心要始终。三晋峥嵘虎战墟，中涓学语正坑儒。石家礼法从何出，甲乙诸郎尽鲤趋。"
"咏史 秦皇","宋末元初","陈普","闵道飞翚拂若枝，东门看日浴咸池。生前有力移天地，死后无人予席帷。江神返璧事何新，海若湘君亦伐秦。一炬东来烧不了，更劳墓上牧羊人。"
"咏史 李斯","宋末元初","陈普","太华终南只磨青，渭流一日肯为泾。豺狼不食茅焦肉，水火安能熄六经。抛却韩卢把虎骑，诸生莫讶正忙时。鱼龙不隔蓬莱路，方有东门逐兔期。李斯何敢妄坑儒，但作逢君固位图。造物欲为儒报德，故教草草杀扶苏。"
"咏史 汉高帝","宋末元初","陈普","气力才胜野外仪，情怀颇乐汉中儿。两生礼乐留侯箸，此事而翁却自知。诗书礼乐敢忘钦，自是而翁力不任。莫把溺冠轻议论，要观过鲁太牢心。煨烬三王不复收，子孙大辱辟阳侯。无边智力皆骑虎，高绝还能四百秋。金创可愈不容医，应念丁公相厄时。不赖西风吹楚卒，千龙万虎亦何为。扶创裹血过家乡，四顾何人守四方。梁楚淮南残一国，山河争属将狼羊。羽未禽时胆屡寒，羽禽不得一朝闲。卯金四百年天下，却在双娥一笑间。一带阴山浪引弓，运移婚媾一朝通。英雄白首消磨尽，甘与枭雏作妇翁。欲来不解自操持，白日明庭抱爱姬。世降的从何处起，醉眠王母二家时。"
"咏史 项羽","宋末元初","陈普","齐王元在籍军中，万马朱幩照海红。垓下相逢揕掩袂，更何面目见江东。试手襄城意未怡，赤城稍觉味如饴。必亡定死终无救，断自朱殷海岱时。牧羊义帝实妨贤，犹有三纲共畏天。树楚击秦宜奋发，恶名何事苦争先。倚强恃力却诬天，一样人心万万年。广武十条逃得过，乌江政自不须船。枭性狼心亦有常，青齐仍复似咸阳。遗黎到处无馀类，欲为何人作霸王。"
"咏史 萧张","宋末元初","陈普","汉高礼义入陵夷，械到萧何更有谁。惟有子房云外客，不称名字冠当时。晦迹功曹不受徵，兴亡事已若丹青。世间尽有文章客，谁信龙蛇尺蠖形。"
"咏史 张良","宋末元初","陈普","乳口摇牙向白蛇，一朝电拂博浪沙。下邳不得编书读，帷幄何妨佐汉家。撩乱龙蛇掌上争，罢来閒掉四先生。一棚儿女皆烟散，留得松风万古清。本是山东忠孝门，卯金社稷暂相烦。君王良会青云意，长乐钟中无一言。太公行辈赤松流，伍叔孙通了不羞。好谢君王深体识，不将身后累刘侯。"
"咏史 韩信","宋末元初","陈普","良日登坛计策行，酸咸甘苦共杯羹。不须握手师陈豨，脩武高眠已合烹。群龙共帝牧羊儿，缟素能开四百基。蒯彻亦生天地里，欲将口舌夺民彝。蹀血中原不用骄，论功何似禹乘橇。始终两汉无留葛，谁与尘编慰寂寥。"
"咏史 伏生","宋末元初","陈普","撑肠拄肚总聱牙，汉室龙兴发乍华。掌故不来光景暮，尚书再火伏生家。嬴蹶刘兴齿舌存，百篇大义尽堪闻。孝文无意脩王制，古典重遭伏胜焚。"
"咏史 文帝","宋末元初","陈普","二儿并辔入公门，博局纷纷启祸原。不及贾生何处是，弗将礼法教儿孙。性习由来系正邪，古今谁不道蓬麻。无人说与吹箫相，窦薄淮刘本一家。邓氏铜钱张武金，至公终浅爱终深。东西两子皆称跸，未餍怜儿老妪心。睢阳东苑三百里，中山后宫三百人。汉家制度无穷极，仅有宽仁不是秦。文杏沙棠代代殃，露台不作作阿房。古来尧禹卑宫室，不为丹朱与太康。"
"咏史 李广李陵","宋末元初","陈普","茂陵无奈太仓陈，槐里家传本助秦。万落千村荆杞满，陇西桃李亦成薪。祈连天幸时难再，槐里侯封命已奇。文景馀波涓滴尽，延居数出欲何资。"
"咏史 景帝","宋末元初","陈普","宗庙谁开内使门，临江依样又穿垣。爱妻娇子如泥土，晁错何知独恃恩。赐帛宽租泽未休，四方缓急有条侯。馀威不赖刳蛇剑，仓卒谁枭老濞头。"
"咏史 贾生","宋末元初","陈普","衣绨英主首祠汾，他日燕齐尽羡门。玉漏声中闻底事，反将前席待新垣。落日长沙被鵩惊，愁来强把死生轻。洛阳才子何多涕，太息沾襟过一生。"
"咏史 张释之","宋末元初","陈普","瓦器山陵刑措时，释之而后固无之。公车不作他年计，聊使君王识教儿。帝舜登天四海臣，可怜生杀不由身。持平第一张廷尉，更听君王误杀人。尘编今古几咿嚘，多少君王共御囚。自古君难臣不易，释之片语误千秋。"
"咏史 武帝","宋末元初","陈普","二十嫖姚风火飞，銮舆夜夜过焉支。茂陵不费凌云气，解见蟠桃著子时。鼎食诸公尽鼎烹，闾阎豪杰剑纵横。帝王自击南山豕，惭愧端非听董生。生子曾知置齐鲁，自身却爱受何罗。六鳌不戴林光瑟，覆辙相寻似火蛾。商车不足算缗来，桑孔咸阳悉茂材。一撮茂陵无觅处，建章门户至今开。先帝斋宫内弄儿，阿娇金屋篡歌姬。披香博士真才子，刘氏家传却未知。几多爱子出萧关，山积胡沙骨未还。好把望思台上泪，随风北去洒阴山。文帝端能杀少翁，景皇不解斩常融。正心数语深加意，位在三皇五帝中。起上林苑赏方朔，发会稽兵惜虎符。君侧此时三四辈，盍移东海换江都。狄山不能居一障，公孙请专事朔方。尊荣卫霍家山岳，冷淡申辕头雪霜。五十馀年四海波，建元三载尽征和。中央寸土才无血，沃日浇天瓠子河。"
"咏史 董仲舒","宋末元初","陈普","好古刘安岂逆俦，左吴枚赫满诸侯。仲舒到处皆狼虎，妥帖驯良独到头。鹤发东宫体孝文，明堂服色谩云云。力行到底终何似，不逮躬行万石君。孟轲死后惟董子，道义两言扩古今。性善七篇何落落，千秋不遇一知音。"
"咏史 霍光","宋末元初","陈普","井田学校竟终天，盐铁舟车讫万年。隔绝古今萧与霍，空劳孔壁出尘编。几度咸阳累积尸，尽缘丘冢似焉支。覆车愁杀张车骑，印绶临身必十辞。"
"咏史 张汤公孙弘","宋末元初","陈普","张汤绝似公孙子，一样奴颜裹祸心。不赖汲生如日月，汉廷谁与破幽阴。汉武秦皇代有俦，奸人常缓钓鱼钩。公孙不但能牵纵，巧计犹工毒上流。茂材异等竟无闻，教耨明耕却有人。能旱能风须记取，汉家元气太宗仁。汉朝独有舒与黯，何物枭心欲食之。六经千载无生气，断自齐人作相时。"
"咏史 金日磾","宋末元初","陈普","騋皇千万去无归，博得麒麟作厩厮。一片兽心犹自在，建章殿下食其儿。牵马胡儿共拥昭，同功同德不同骄。麒麟阁上尘埃面，羞见芬芳七叶貂。"
"咏史 宣帝","宋末元初","陈普","不将法律作春秋，安得河南数国囚。莫道汉家杂王霸，十分商鞅半分周。斗鸡走狗登皇极，览德毛从何许来。汉室欲开新室业，王阳分合守蒿莱。渭桥夹道上瑶卮，甲馆画堂开祸基。甘露三年造新室，不关飞燕入宫时。孝宣不召山阳守，痛在糟糠不下堂。家国莫先笞己子，汉人空识抱成王。使民澒澒哭韩杨，郡国纷纷上凤凰。太子好儒几坐废，王阳何用苦谈王。"
"咏史 魏相","宋末元初","陈普","贾生晁错总佻轻，博陆营平亦好兵。地节三年谁作相，胡天汉地各春生。人伦大变岁二百，萧曹以来谁在心。相业更生王吉疏，文学春秋犹未深。赵禹张汤网未收，外人董偃化方流。丞相但看汉故事，何但宣皇不用周。"
"咏史 王昭君","宋末元初","陈普","昭阳柘馆贮歌儿，恨杀陈汤斩郅支。胡草似人空好色，春光不到二阏氏。宁胡名号正当时，且有安栖得哺儿。胡草似人空好色，青青合为故阏氏。出嫁毡裘得几时，昭阳柘馆贮歌儿。蛾眉莫怨毛延寿，好怨陈汤斩郅支。呼韩骨冷复雕陶，夜夜穹庐朔月高。为问琵琶弦底话，得无一语诉腥臊。甫出车延玉座倾，黄金无复赎娉婷。骚人更望胡人返，不识松楸拱渭陵。"
"咏史 扬雄","宋末元初","陈普","展禽未必非龚胜，孤竹犹将笑薛方。可怪扬雄非桀犬，一生终倚桀门墙。德宅神庭孰与游，董贤舜禹莽伊周。馀腥用尽桐江水，重费寒潭九曲流。"
"咏史 光武","宋末元初","陈普","腹上能容严子陵，面前何不著韩歆。迭兴知与人何事，陇蜀才平便易心。赤符交锡帝心移，不似初来岸帻时。浪泊壶头终落落，羊裘男子殆先知。丙夜沈沈讲未停，故人重话旧时灯。半篇说命良依约，舜典周官总未曾。经邦论道职何卑，又是前朝卖饼儿。十乱五臣无煖席，三王四代是何时。金匮哀章正共哀，又将符命议灵台。太山千古黄泉路，底事銮舆爱上来。"
"咏史 祭遵","宋末元初","陈普","东山纪律久无闻，钲鼓才鸣玉匣尘。牧野再逢诸葛亮，两阶重见祭将军。琤琤壶矢柳营春，十万貔貅不动尘。世祖功臣三十六，谁为韦裤布衣人。"
"咏史 明帝","宋末元初","陈普","后宫任姒古今希，前殿弦歌凤已知。孔子孟轲真薄命，不生建武永平时。盘木白狼纷贡毛，龟兹侍子荐蒲萄。满朝虎拜南山寿，无一人能作旅獒。"
"咏史 皇甫嵩","宋末元初","陈普","几多孟德总欺孤，底事山头独望夫。不听阎忠听梁衍，未应魏阙便当涂。忠臣如梦复如痴，不遣张温独失机。为问义真何面目，洛阳宫殿作灰飞。"
"咏史 蔡邕","宋末元初","陈普","不际明时论石渠，空将薄命仕鸿都。天公似把词人戏，父死然脐子坠胡。万岁黄金欲散时，柯亭风笛尚堪吹。一时谋卓人无数，不遣中郎一个知。百日慈明位上台，三朝何害历三台。伯喈随逐金华盖，也为诸公衮衮来。"
"咏史 刘虞","宋末元初","陈普","曲盖华旗起益荆，幽州臣节独分明。汉家福分无周旦，天遣忠贤不习兵。疽溃中平甲子年，蒲蠃桑椹亦萧然。幽州别是神仙土，谷石人间三十钱。"
"咏史 袁绍","宋末元初","陈普","弟北兄南竞效尤，邺中半邺半青州。身分家裂无全理，终使辽东送二头。田丰袭许计非良，沮授安民策最长。己克百安牢按甲，足鞿曹操到分香。许中四面尽仇雠，曹弱袁强正是愁。一日四州都奉予，安闲犹遣定徐州。"
"咏史 审配","宋末元初","陈普","谋袁大似为曹谋，却道辛毗破冀州。五夜邺沟深二丈，袁公神武一时休。独拥残兵守邺城，伫儒袁尚去擒兄。一时天地方翻覆，安把人伦罪审荣。"
"咏史 蜀先主","宋末元初","陈普","两得徐州不自由，中原应不恋炎刘。孙曹袁吕非蟊贼，五采龙文在益州。白头上峓历群蛮，展转亡张又失关。取得益州竟何益，不如卖履看人间。北投南走若穷猿，极目苍梧欲断魂。如许英雄不成事，止缘的是靖王孙。徐元直去马超来，顾惜三纲又爱才。道御英雄无不可，豫州翻向益州来。袁涣当年死亦甘，云长平昔竟何贪。刘巴项领刚如铁，也用随群拜武担。荆楚留连似失时，涪城欢饮类狐疑。军中刘晔誇言语，岂识英雄为义迟。养虎荆州岁欲阑，一家豚犬不胜安。振振公族麟之角，妄作山林猛兽看。如流岁月几沾襟，侍立霜严剧苦心。说与刘璋无怨怒，有人驱虎入山林。少年白帝死如生，但为云长也自荣。龙虎已分南北路，英雄无计与年争。平生信义满乾坤，曾吊诸侯未返魂。吕布来时枭送洛，不应投许又投袁。西行不与本心符，西负刘璋东负吴。汉业此时如累卵，天公先与杀周瑜。曹操亡年德剧衰，孙权晚节乱如丝。豫州幸自无颇辟，亦为区区怒费诗。"
"咏史 诸葛孔明","宋末元初","陈普","不凭潼华驱曹马，试出褒斜馘合双。深念永安枕前语，横行河洛又临江。褒斜邸阁可一饭，河渭安流漕九州。天乎马谡又霖雨，倍费心思作木牛。苍苍石穴五百里，炎热寒凉一汉家。绛灌萧韩同故道，关张不共出褒斜。关羽不能当一面，魏延何敢比淮阴。流星只缓身徂落，一木终能作邓林。郭淮岂得为许历，曹献敢言如亚夫。祁山再见伐崇旅，凤鸟不来嗟已夫。飞羽凋零又秭归，卯金馀息孔明知。春秋两字诛千古，不用当年磔操丕。轲死无传直至今，孔明曾一正人心。拔刀斫石今犹愤，何况当年感激深。面黑头黄味似饴，孔明伐贼妾蚕机。生前桑柘八百树，死后甘棠四十围。"
"咏史 关羽","宋末元初","陈普","巴山汉水本兴刘，诸葛才华备酂留。但得关髯师广武，北州韩信在南州。寝席羹杯几载同，不知玄德访隆中。吕蒙陆逊诚奸贼，消为孙登作妇翁。北人更欲生关羽，犹倚糜芳信士仁。曹操雄心怀白马，董昭空自弄精神。羽血未乾蒙陨命，蒙妻正哭妾分香。天地有心诛汉贼，但迟数月取襄阳。"
"咏史 司马宣王","宋末元初","陈普","诸葛诞谋非是诞，令狐愚计未为愚。豺狼颈项何堪抱，千载犹悲误托孤。燕鹊寒巢不暂宁，百年盗贼不曾停。豺狼首领皆回顾，曾见青衣立汉庭。蒋琬费祎亦如虎，孙权天险据江湖。曹年石马来何暮，也畏平沙八阵图。伦杀淮南炎杀攸，天将造化马为牛。古来逆种并奸息，不问贤愚统是愁。家门营立事方新，已畜倾巢覆穴人。出尔到头终反尔，寡孤何用必随身。"
"咏史 荀彧","宋末元初","陈普","乱离拣得一枝栖，得道争知却是迷。曹操若逢诸葛亮，暮年当作汉征西。河济太山犹是汉，匆匆把作贼关中。久知天下无刘氏，不料人间有孔融。谁作留侯帷幄中，杀贤可独罪曹公。拂衣慷慨无文举，添得杨彪伴孔融。河岱诸人无一贤，鄄城战格与云连。云长翼德如文若，玄德翱翔早十年。"
"咏史 曹丕","宋末元初","陈普","吴质车中载甲兵，辛毗颈上一毛轻。孔明才略何堪算，十倍曹丕是宪英。侏儒一节足亡身，衰绖三年笑杀人。不逐猇亭天子便，龙舟何用到江滨。鹊搆觚棱偶似诗，鸡栖庭树已当时。公车坐使诸侯急，却是奸人篡夺资。春华建安曹子建，秋实西京张释之。父事邢颙奴七子，黄初便作万年期。"
"咏史 费祎","宋末元初","陈普","渭南营里夜眠迟，汉寿屯中醉里棋。亡蜀似缘才太给，不关越次用陈祇。木牛流汗上青天，汉火明知不可然。谁识连峰攒剑戟，正虞天啬孔明年。"
"咏史 姜维","宋末元初","陈普","国小民劳事已非，城狐不斩愈危机。却屯已可擒钟会，邓艾无翎独解飞。无德那堪力不任，重关如掌寇戎深。幽冥不系枭钟会，犹有区区一片心。"
"咏史 邓艾","宋末元初","陈普","刘葛元非百世雠，缘崖攀木作猿猴。瞻崇艾会谁芳臭，死国沉身各二头。灭吴不解诛宰嚭，拜假何须便不咨。受任两无曹与马，槛车破了欲何之。"
"咏史 钟会","宋末元初","陈普","身在成都已孟津，霎时飞首过函秦。子房智勇裁如此，不悟诛秦灭项人。诸葛风流尚未休，山川为斩邓钟头。至今青史忧吴蜀，莫把知人责夏侯。"
"咏史 曹爽","宋末元初","陈普","眼中鸾凤悉豺枭，一日翩翩忽满朝。死近天教为吕禄，罪深地不著良宵。四聪八达免官时，仲达含香拜玉墀。二鬼不来同壑谷，未愁寡妇与孤儿。"
"咏史 夏侯玄","宋末元初","陈普","一日天诛正始馀，百年曹马两丘墟。景王似见铜驼祸，究极根源杀太初。十家血染市朝红，更涨馀波及李丰。老子庄生真毒手，子元子上即而翁。"
"咏史 阮籍","宋末元初","陈普","中道难行古已然，东边扶起又西边。一般等是墟人国，莫道三君与七贤。截发哀号孽妇前，晋家无地亦无天。当时阮籍丘中骨，掷向黄河尚带膻。"
"咏史 何曾","宋末元初","陈普","君亲忠孝岂殊途，甲有方能罪乙无。座上研研称阮籍，不知联席是公闾。家国儿曹付五胡，奉身恨不及齐奴。君王但说平生事，政为诸公昧远图。"
"咏史 王祥","宋末元初","陈普","君王宫里望安舒，何啻慈亲念鲤鱼。体认卧冰真意思，忍看成济犯銮舆。倒载山公即巨源，清谈安石幼舆孙。晋家祸乱深如海，半出咸熙太尉门。"
"咏史 晋武帝","宋末元初","陈普","杳杳羊车转掖庭，夕阳亭上北风腥。纷纷羔羯趋河洛，为见深宫竹叶青。斥出维垣令太师，尽留群小凤凰池。争知暗里牵裾子，元是屠家揣肉儿。宫中掷戟又飞刀，谢玖兢兢命若毛。岂是君王轻社稷，天教炽业谢芳髦。"
"咏史 羊祜","宋末元初","陈普","群心争欲剸公闾，愁杀凌云醉老奴。缓带轻裘信潇洒，曾知晋事已如吴。尺鲤何曾到贾充，太阿曾拟血王戎。泪痕不到沉碑上，似为苞苴走路中。吕蒙江上橹犹羞，曹操徐州血尚留。千古渭滨并岘首，泪痕不逐谷陵收。"
"咏史 杜预","宋末元初","陈普","晋武良心独未亡，娼家渎礼自多妨。洛中冠盖无多日，元凯春秋亦短长。旄头两度茀钩陈，黄色频年斗孟春。长历春秋两高阁，东南填淤正肥民。"
"咏史 卫瓘","宋末元初","陈普","此座倾危不信人，此身便合去朝廷。凌云莫道非真醉，直到身亡更未醒。拓拔枝柯幸少疏，洛阳宫殿已为墟。休论荣晦师田续，忍读金墉稽颡书。"
"咏史 张华","宋末元初","陈普","孙皓泥头入洛阳，后庭夺目万红妆。铜驼北去还西徙，不怨荀冯怨杜张。应是诸公爱阮咸，所天亦把付清谈。张林若责金墉后，当日张华死更甘。孟观孙秀尚同寅，足了优游卒岁身。牛斗豫章才尺五，中台何事不关人。满耳羊车若不知，聋人何怪履危机。中台星拆浑閒事，哭杀旄头彗紫微。"
"咏史 陆机","宋末元初","陈普","千里莼羹七里尸，两般滋味岂难知。建春不幸成繻葛，割尽流苏定此时。须信雕虫不用工，至今天地不相容。君看奕叶东吴陆，转作词章便覆宗。"
"咏史 王导","宋末元初","陈普","不听君王到寿春，肯容曲允起咸秦。茂弘周顗浑无晋，何但琅琊不是亲。醉中送首悲刘胤，食里迷唇吊马流。江左当年何所恃，邺中白雁合封侯。万里凉州道李雄，几重辽海到江东。天台更弃金陵去，端有何颜见北风。漠漠胡尘扑面飞，对人举扇障元规。九京羞见青衣帝，犹及刘翔未到时。"
"咏史 谢安","宋末元初","陈普","地陷天倾不废棋，谢安阮籍好同时。江东残局危亡势，似太元初尚可为。军中如意挥诸将，依约东山啸咏兄。不遣君王湛酒色，市朝犹足肆王甥。临安猿鹤共清吟，犹作投机叩齿音。商鞅禹文无辨别，冶城数语是何心。苻氏无良妄自尊，鲜卑羌竖正鲸吞。到头棋酒消磨晋，莫道桓冲果失言。安石深源不共朝，共嫌俎豆不逍遥。无边赤子皆延颈，掩口胡卢独李辽。封胡羯末皎琳琅，岁久浑无忆洛阳。江左家居照江水，谢安元为宋齐梁。何国严刑禁老庄，有人拔剑斩韦郎。氐羌本自无天运，为有人心得暂狂。宣元社稷等沉沦，不了昌明道子身。夺得桓苻二贼手，付与赵牙张贵人。诸贤一一是琅球，一入清谈即鬼幽。何但简文如惠帝，冶城安石亦斯流。夷甫登朝日月昏，争知安石亦深源。当时赤子何无禄，直自高曾误到孙。"
"咏史 刘琨","宋末元初","陈普","竹林遗类入荆杨，贾郭馀尘在晋阳。听得平阳消息否，忍听徐润调笙簧。刘琨忠孝君亲念，急切不似令狐泥。亡身自是缘声色，须把初心看匹磾。"
"咏史 慕容恪","宋末元初","陈普","霜雹风沙杂乱飞，段龛城下见春归。时来但处周公位，历举华人百世希。五族交飞日月昏，就中造化尚堪论。景云峰起龙城里，犹为遗黎忆太原。一听芭蕉叶上寒，鼻头倍益旧时酸。河清未遇三千岁，水手犹轻十八滩。傅说济川空道在，彦方贩鬻叹时难。年来惟有樽空虑，一任滔滔溉倒澜。"
"咏史 王猛","宋末元初","陈普","鱼水欢浓更月氐，便呵氐族使耕炊。浮云蔽日何难见，独有操琴赵整知。一奋冲天跨六州，生前天已怒旄头。开何有意容王猛，肯使鱼羊食不留。"
"咏史 刘裕","宋末元初","陈普","云雨蛟龙无世无，睡中往往失明珠。比干七窍天何惜，不付曹瞒与寄奴。何事佛狸能度淮，中原千尺髑髅台。无巢燕子宁依树，不入乌衣巷里来。长安何但遗黎舞，翁仲铜驼亦笑开。他日佛狸南下路，青泥千尺髑髅台。杀人广固哭如雷，肯任长安住不回。想是齐秦人共语，不知胡羯自南来。"
"咏史 梁武帝","宋末元初","陈普","浮山未破水先腥，浩浩蝇蚊昼夜声。东海不知蒲塞味，谁人十万作牺牲。戒舍工夫老未圆，百双鸡子送残年。一生般若成何事，赢得江头载荻船。"
"咏史 五王","宋末元初","陈普","宫中双陆可长吁，取日忠臣若釜鱼。莫道断蛇无决裂，天戈失却老蟾蜍。太宗社稷是谁亡，独向迎仙斩二张。景运门前方议事，杀身不必咎扶阳。唐室存亡有化机，亳州刺史独依依。阳乌本是蟾蜍魄，空唤群龙为夹飞。"
"咏史 王荆公","宋末元初","陈普","鸳鸿阵阵落南溟，长乐钟中黑眚行。逐客不愁人鲊瓮，荷花落日第含情。两鸟相酬声沸天，治平重著一啼鹃。鸳鸾鸥鹭无栖处，缄口于今三百年。"
"咏史 司马温公","宋末元初","陈普","矩步规行范古今，山樵野牧共讴吟。荷衣兰佩通身是，却看离骚不入心。千载争刳汉贼肠，及观通鉴似文王。两间正气都输予，犹惜坤中一点黄。步趋坐立若山河，盛德华夷共咏歌。议论偏颇真可怪，阿瞒高帝彧萧何。"
"自哂六首","宋末元初","陈普","曾骑白鹤上扬州，头上花枝秉烛游。樽酒迩来谁是伴？白云收尽数峰秋。草泽行吟赋楚骚，青麻衣上俗尘多。五陵年少休相笑，戏马台前载酒过。斗鸡走马醉高阳，今日归来两鬓霜。无限少年心上事，半帘豆雨语寒螀。古树閒云独抱琴，琴声寂静树云深。相如渴死文君老，辜负题桥万里心。世事悠悠酒几杯，晴苍把镜独徘徊。西风吹老梧桐树，仍送新霜两鬓来。宽博麻衣折角巾，疏慵不似少年身。白云半枕山中午，犹梦乘槎去问津。"
"七夕二首","宋末元初","陈普","欲理银河一叶舟，不知满架架蒙鸠。汉阴抱瓮苍颜老，孤负今朝乞巧楼。但把凡身小品论，宁须拓頞问星辰。女郎恋别泪如雨，遑托金针度与人。"
"拟古 其二","宋末元初","陈普","瑶池出甘泉，玉台荫梧桐。凤巢梧桐上，下浴甘泉中。美人室其左，荷衣裳芙蓉。素手把青枝，嘻嘻笑春风。性情如赤子，声气似黄钟。明珠媚深渊，鱼鳖游冲融。世事多参商，忧乐苦不同。荣枯与丑好，相待如駏蛩。深怀惕霜露，夙心常省躬。人生不满百，常怀千岁忧。往事云雨散，积意如山丘。圣人已为土，土复成海流。曷为梦寐中，常见孔与周。先我二百年，世道犹小康。鸣銮下紫霄，群仙集柏梁。仙仙青霞衣，济济白霓裳。兢兢奉玄道，拳拳荐天浆。鸡犬亦可仙，岂徒寿天王。茂陵无仙骨，上帝下巫阳。群仙返玉京，万事争苍黄。共工昔暴怒，触折不周山。此枢太室上，飘落三江间。枢纽一飞播，满空悉颠翻。北斗堕其柄，文昌失厥官。彗星化为蹠，搏人以为餐。天狗行地上，头戴方山冠。武夷有巨人，方持钓鱼竿。中宵投袂起，容貌何桓桓。欲扶紫薇坦，坐使天下安。复逢驩兜来，被发据其关。拂衣返空翠，弹琴弄潺湲。烟霞别一天，回首谢髦蛮。"
"次答熊去非七夕遇雨见候","宋末元初","陈普","志士千载心，烂烂如斜河。道路坦且修，况复阴雨多。女騃不可说，牛痴无柰何。连珠复合璧，叹息复何年。颠连多疾苦，道术极乖偏。嫠妇不恤纬，杞国常忧天。五鬼不害道，含沙非杀身。大和一巨毒，西方无人伦。三圣不复作，谁亨万世屯。太玄矿故在，原道涂犹迷。一朝无渣滓，仙派起濂溪。未能及鳏寡，不虚五纬奎。空言未深切，聊可烛朦胧。好辩若无益，庶以雷群聋。群仙去已久，吾侪当嗣功。"
"程朱之学","宋末元初","陈普","高明若韩苏，方正如君实。太山当面前，瞠目不能识。谁能不由户，可怪亦可惜。得若在家庭，迷殆胡越隔。向微程朱子，出手为开辟。我辈白日中，夜行至今日。化工溥万物，不过亦不遗。何以能不劳，一理以贯之。寂然莫可迹，桴至鼓必随。一朝十二牛，芒刃不少隳。制度自恰好，形样咸无疑。夭桃且灼灼，箓竹各猗猗。有鳞尽渊跃，无翼不天飞。人心正尔妙，动静悉如斯。枢纽在方寸，运化斯为基。眼前日万变，尧舜一无为。此理无上下，大小随所知。因物为顺应，欢然鸣埙篪。何故天下人，利器不自持。妄端忽一起，纷溃终难支。天开真儒出，幽探万化机。苍苍群生类，何事涂径迷。杨氏枯不生，墨者散无纪。申韩明不仁，黄老信非礼。岂难定邪正，未足容臧否。世有颜孟徒，一鼓俘其垒。独惟一妖鸟，来自昆崙趾。其高出天地，其毒踰蛇豕。名公不能辨，韩愈亦窃喜。高士溺其深，愚夫乐其鄙。精散不知收，魂飘不能止。五典潜扫除，三纲悉沦委。遂令四海人，没溺怀襄水。绝非是似圣，大病在近理。仁哉天地心，特出程朱子。大中岂难明，不偏立可得。偏似扶醉人，中如正柱石。亭亭即道体，截截皆天则。一毫不可裒，一发不可益。舜君与尧民，万世作程式。颜仁及曾孝，亦足立人极。倘或增减之，病痛自千百。立如偏重船，可坐见没溺。形象亦易知，体段非不的。柰何秦汉来，如瞽于五色。"
"笋","宋末元初","陈普","书窗媚幽独，万竹真我仪。冰霜茂摧挫，生意自有时。斐亹弄月阴，挺拔出风姿。凤吟逐神郁，春笋效珍奇。山林足膏雨，土脉润以肥。震雷摇蛰虺，千根同发机。迸芽带珠露，裂地拆伏龟。开窗见罗列，茧栗出扶藜。艰难或避石，奋逸或攒篱。森森獐鹿角，重重虎豹皮。地力既莫禦，天工亦不迟。志气凌青云，风节比伯夷。讵容荐清酒，但可供清诗。呼童窃取小，不敢言馋饥。含壳全其真，活火汤瀹之。知心三两人，一樽留晚曦。锦绷去什袭，玉版参吾师。似为伤恻隐，直是慰肝脾。几为造化盗，何必邻童窥。作桥周曲意，煮箦又何痴。惟应厚墙壁，高插数丈篱。护成碧琅玕，长似冰玉儿。吾闻北人说，洛下价不低。千金买一束，掉头更还疑。南方信多此，吾党苦不知。入山三尺童，俄顷满檐归。作羹厚于菜，入市贱如泥。敢为此暴殄，只为不思惟。昔在燧人前，真风犹未漓。人间珠抵鹊，天下凤为鸡。南方即此宝，南人独尔迷。朝吟渊明菊，夜诵首阳薇。悠悠今古人，无复知德希。造化运可见，浑天何用仪。日月转两毂，阴阳分四时。化育出万形，加之成气姿。倚筇看生意，莫测其神奇。和风随土至，膏雨著物肥。千红咸竞晨，万玉亦乘机。深深起蛰龙，一一破伏龟。险不畏臲卼，难不避石藜。启荆披瓦砾，撑屋触藩篱。头头出兕角，身身水犀皮。大方欺小弱，尖先后止迟。不知水先颊，游客戴鸱夷。六经无此物，昉见韩奕诗。韩侯富贵人，何况贫儒饥。咏形兼咀味，东坡韩退之。长镵君莫讶，容我踏朝曦。内戒捣齑妇，外徵老圃师。留先凤凰止，勿积蜜蜂脾。味既不可极，斑亦勿再窥。待尔林下友，一洗胸中痴。清风翠阴动，羽扇日接篱。此时林下客，何以并其儿。作未争长日，滕高陵薛低。一旦并夷齐，兄弟无相疑。庭前耸矛戟，栖鸦犹不知。斜阳绕三匝，疑事不能归。岂徒固吾圉，且不染尘泥。此儿真世宝，何必他谋惟。古来贵高上，盛德恶浇漓。宁令烹不鸣，勿杀全德鸡。莫言一林竹，此路终不迷。何必趋青琐，亦胜对紫薇。携琴对此君，三叹钟期希。"
"读史","宋末元初","陈普","王莽当年似姬旦，炀皇前日肖曾参。担囊揭箧何须逐，盗贼谁无仁义心。王敦自叹非盛德，国忠自言无令名。狐死不知正丘首，人伦都尽虎狼行。董卓犹知用荀爽，蔡京也解召杨时。善人寿命如松柏，自有神明好护持。马六尾五四代士，葱寸肉方千世心。浮云转眼百千态，惟有性情无古今。天踰铁勒偏无夜，地到扶桑更有人。民首自黔心自白，诗书万古不忧秦。祝网三驱百圣同，仲尼无语孟牵弓。雷霆日月谁能避，肯向门前著大虫。不是二颜张许辈，故将躯命委沙尘。天生熊掌真滋味，自美自甘难告人。晏婴白日为谗贼，吾道何用尤臧仓。啜粥倚庐深墨面，天地不遣君齐梁。"
"论语 闻政章","宋末元初","陈普","秉彝好德性弥天，一见圣人皆勃然。可惜欲心胶一世，无能期月况三年。善言善行颜闵冉，子贡依然与有之。可是晚年深性道，三年丧毕转依依。莫贪学圣在闻言，但看威仪已灿然。无隐无言二章旨，此章盖已具其全。尽心尽性自仪刑，得有相知道可行。万世无穷干禄法，深劳子贡一推明。"
"咏史 张敞","宋末元初","陈普","西汉长安周镐京，终南天秀八流清。赵张无异曹参醉，总不能平二国争。章台陌上试金鞍，文君镜中描远山。黄霸功隳王吉老，五日京兆得偷闲。"
"咏史 曹操","宋末元初","陈普","横槊南来气吐霓，北归裁得景升儿。谁言孟德乌林日，全似本初官渡时。扬旌北向顾南州，牧马东行向北愁。乱世奸雄还自叹，景升直与本初谋。无限英雄睨许都，到头倖免岂天乎。平生邂逅都经念，曾识篁中许贡奴。濮阳火里又潼关，几度鲸牙虎口间。铜雀台前闲极目，惊魂犹绕白狼山。刘备孙权岂可忘，南来举趾遽扬扬。刘琮脱用王威计，送死何须到武昌。迁都避宇岂男儿，子翼私行更可悲。四顾次且天狱里，蚤如仲达卤城时。英姿萧飒发硎刀，除却无君事事高。孟德文王能几许，只争谦退与矜豪。"
"咏史 明帝","宋末元初","陈普","柳谷川西示讨曹，摩波井底见芳髦。藩垣屏翰无方尺，何用凌霄百丈高。大和空国逐浮虚，曾为苍生一扫除。历数未容奸宄得，收曹卷马二中书。咸通昏主如桀纣，青龙英君翻不如。关雎螽斯浑未识，鹊巢那得不鸠居。高堂光禄心刘向，未托孤前亦已知。争奈九龙规太大，不堪浅薄武皇基。"
"拟古四首","宋末元初","陈普","秋声金气流，天空露瀼瀼。素波合流月，淫淫满庭霜。遥夜一美人，寒闺自徬徨。暗尘集淩波，轻飙感鸣珰。天性赋贞清，动止中矩方。世无夔夔子，窈窕空英皇。抱璞如临渊，日入不下堂。时操弄玉箫，空中来凤凰。岁月如流星，发变面欲黄。服玉固雪肤，绝意百两将。秋夜永如年，四壁号寒蛩。明月照树叶，白露啼青桐。寒窗紫玉琴，时变羽凌宫。三弹不成调，百忧郁攻中。东方有乐国，开辟先柏皇。鸾凤为鸡鹜，麒麟为犬羊。晨霞作朝食，太和为酒浆。土无干戈祸，人各千年长。下视禹九州，有土皆战场。白日虎狼行，青天蛟龙翔。我欲为远游，沧海渺无梁。何年夸娥氏，移置天中央。同根一味草，时命嗟异遇。风月芳香合，两地隔周楚。尔生麟趾家，朝夕沐玉露。我在云梦林，百草相蒙妒。白璧终不缁，茕茕亦良苦。"
"野步十首","宋末元初","陈普","南雁数声嘹唳，西风双鬓䰐鬖。病叶夕阳满树，断云残雨归岩。潇洒枯藤老屦，行行只复行行。泥路野人屐迹，石桥流水琴声。黄犊眼中荒草，鹭鸶立处枯荷。宦海风涛舟楫，故山烟雨松萝。愁思冥鸿杳杳，吟情败叶纷纷。归去满身溪雨，醉眠半枕山云。白日长绳难系，青帘浊酒堪赊。归鹤苍山云际，故人锦字天涯。红叶林风飒飒，苍苔径雨斑斑。人迹石边流水，樵歌鸟外青山。流水数株残柳，西风两岸芦花。荒草客愁远道，夕阳牛带归鸦。按步缓寻幽草，扬眉一望平林。鸟影渔矶日暮，豆花村屋秋深。几处渔樵石路，数家鸡犬柴门。灶屋残烟杳霭，溪流淡月黄昏。木叶西风古道，稻花北垄新田。流水美人何处，夕阳荒草连天。"
"德祐二年岁旦二首","宋末元初","郑思肖","力不胜于胆，逢人空泪垂。一心中国梦，万古下泉诗。日近望犹见，天高问岂知。朝朝向南拜，愿睹汉旌旗。有怀长不释，一语一酸辛。此地暂胡马，终身只宋民。读书成底事，报国是何人。耻见干戈里，荒城梅又春。"
"写愤四首","宋末元初","郑思肖","天命尚属汉，大夫空美新。三宫犹万里，一念只孤臣。泪尽眼中血，心狂梦里身。勿云今已矣，举首即苍旻。未能归赵璧，我不厌干戈。万古青天在，三年白骨多。春风仍岁月，世界自山河。宁忍委国难，飞身入薜萝。北虏昔深入，东瓯亦未曾。江山能几战，风雨废诸陵。云尽喜天出，宵残愿日升。苍苍今悔祸，谶应两中兴。不信夜不晓，哀哀锁暗颦。铁城蹲败土，锦国涨腥尘。草泣荒宫雨，花羞哨地春。少焉开霁色，四望一时新。"
"即事八首","宋末元初","郑思肖","举头云苍莽，何以喻吾怀。白眼世无偶，青天路可阶。湘兰终恋楚，吴橘不踰淮。龙卧未雷雨，池塘空沸蛙。栖迟破屋下，书史自徜徉。道不嫌清苦，人皆笑独狂。晚花亏雨露，老树惯风霜。莫望阖门北，愁云天外长。一说乾坤事，无愁鬓亦斑。心飞空阔外，身堕乱离间。日落经何国，归云识故山。凭谁扣冥漠，天道几时还。徉狂全性命，守死混樵渔。道否怀才老，心高涉世疏。掌中筹地理，灯下论兵书。愧我非诸葛，何人顾草庐。山川不可望，荒草苦何深。故国英雄泪，终身父母心。清池函瑩玉，落日堕圆金。休问愁多少，芳年雪上簪。薰风吹不透，热恼苦无涯。时异生深恨，云飞动壮怀。醉谈天下事，清坐月中阶。此意有谁解，儿童自听蛙。大地尽戎马，皇皇奚所之。此身犹梦里，无处问天涯。鸟影惊飞弹，蝉声避过旗。愿言仍旧贯，生死太平时。独闭衡门坐，无言意极长。赤心怀赵日，绿鬓染吴霜。火正当阳地，风来自午方。连宵验天象，心宿炳明堂。"
"郊行即事四首","宋末元初","郑思肖","一变太平业，民生若失巢。乏牛耕瘠土，多马坏荒郊。花圃半栽菜，谷田今长茅。幡然欲深隐，远与世相抛。五年前事别，一说泪滂沱。帝业虽迁鼎，人心未倒戈。日光疑白昼，天影愧清波。背立官塘路，风前慷慨歌。痴立若忘归，欲言还又讷。时危恐戄多，国破繁华歇。黄叶辱吴山，绿芜欺魏阙。两峰流水声，偷哭汉宫月。云禁江城昼色阴，可怜寂寞读书身。风霜虐命四五载，雨露润民三百春。雁落愁声唯送泪，马驰怨迹岂成尘。如今不独桐江上，新著羊裘又一人。"
"遣兴二首","宋末元初","郑思肖","独笑或独哭，从人唤作颠。生惟嗜食菜，贫亦耻言钱。清兴游空外，孤愁抱日边。所忧无别念，雁又犯南天。传家曾受易，所得亦良深。今古岂二道，死生惟一心。颠风掀旷野，痴雪厄寒林。不改隐居操，扃门自鼓琴。"
"醉乡十二首","宋末元初","郑思肖","破得愁城了，仍还太古风。浑然无事国，不与世相通。地迈华胥外，天归混沌中。蠢哉蛮触氏，苦死角英雄。狂药蜕凡骨，疑来别一州。形骸闲若弃，风壤旷无忧。屡有圣人至，难同恶客游。所交惟陆谞，落魄老菟裘。盎然非世境，乐意渺无垠。暖骨通仙处，寒冬能幻春。眼空天亦小，心净月逾新。昔者李太白，于兹竟瘗身。太和国土里，风味极清柔。意外竟忘世，胸中不梦秋。日蒸春气涌，地漾水光流。此即神仙窟，何须更十洲。独到至乐处，于于自在行。身心全去碍，骨肉若通明。劫外冥天地，空中一死生。却观凡世界，眇尔幻沤轻。谁居此域作生涯，偏许刘伶毕卓家。屋影空空天渺漭，烛光闪闪地横斜。春红软玉颓衣树，秋碧流波漾缬花。接壤或通三岛路，任他苦海事如麻。万里和风眼底回，陶陶乐土隔飞埃。暖浮花思春初透，红涨霞纹潮正来。长驻童颜驱老去，不教玄鬓受愁催。举头阊阖手能摸，更欲乘风过九垓。"
"醉乡十二首 其八","宋末元初","郑思肖","风物清妍地不尘，一天无尽四时春。此中正属忘怀境，来者多应避世人。红潮初上玉船空，假道青州一水通。相去尘寰千万里，不愁日夜不春风。"
"醉乡十二首 其十一","宋末元初","郑思肖","天道何冥冥，委形辟空杳。旷劫土坦平，冲气蔼云杪。不入禹封疆，拓地八荒表。空洞无边涯，一切境界小。骨柔春香浓，目绀夜光瞭。洪荒上古前，命不为愁剿。卑哉苍生愚，役心颜貌愀。窗猴狂摇摇，野马走扰扰。髓竭冲融膏，渴命竟枯夭。奚不来此邦，软坐廓幽眇。刳刷膏肓俗，涤濯肺腑皎。骋驾无可游，一生事足了。穷冬骄寒冻地裂，北望朔方常下雪。五台积古雪不消，鸟兽毛氄结冻血。江南昔有酒如渑，蔗浆麟脯相凭陵。朝廷有道四海清，既醉凫鹥歌太平。九土夜市彻天明，楼红陌紫喧箫笙。豪气一饮一千钟，唤得国里春风生。千金少年百花眼，左右捧拥上天行。战鼓声多瓦欲飞，从此百姓无宁时。龙遭鳝舞鼠变虎，恣意反覆弄风雨。如今寂寞不救饱，髑髅眼睛生秋草。空欲拍弄百斛船，莫羡酿来曝背眠。何如我入壶中游，喝云开破天外天。翠锦帏幕车渠土，八面雪白净无烟。水王双阙琼膏填，使得五行颠倒颠。坎离媾春中央宫，俯现摩醯王王仙。手执乾坤万化柄，斟酌混沌壳中髓。咽得半掬碧色云，夙根无明百杂碎。万绿俱空恬无为，四股馥郁红玻瓈。自然氤氲太和身，融融泄泄先天春。形化为气轻于雾，飞御慈盼福下土。金相朵朵鲜绿云，花甃綵衢跨空住。八十一天开玉殿，天天互透长生路。憨涌醴泉雨甘露，孕牛产麟鳏蛟舞。九苞凤凰对舞鸣，钧天清戛云璈音。敕取龙猛大士药，尽点大地变黄金。嫦娥搦弄团圆雪，抛向下界悬作月。银光倒泼白泠明，笑吻霏雾飘香冰。戏掷火丸煎海乾，珊瑚万树红斑斑。抱出懒雨活龙帝，拔髯痒鼻激喷嚏。鼻气环空挂白虹，垂脚东贯大荒东。八八翠衫蓬莱儿，舞撒宝花双逶迤。千丈白眉老神翁，前导万从开天倪。径出盘古顶外行，劫风浩浩空掀轰。呵暖为春吸为冬，浊世甲子刹那中。数数老松化石了，篯铿小厮半刻夭。我之大醉八万四千岁，小醉三千六百日。世上几回汉与唐，苦于争战悲獝狘。万国黔首行饭囊，鬼貌蓝色心茫荒。狭步蹩躠膻埃里，蜉蝣拜天祈寿长。气浊謦欬不清响，啾啁碎声群争攘。生来不识快活国，纷华外胜夺心王。昼夜火烧菩提树，背井索水吃且僵。哨地荒年苦命活，籧篨戚施疮痍伤。贫者逼迫富者狂，一洼血气六贼戕。眼望天上金银落，垒琼架屋铁筑墙。莫知仁义为何物，冷笑诗书今不香。沉酗私欲反为醒，嫌说青山白云人。群昏鼾齁摇不觉，强语以道必生嗔。忽笑大笑休休休，回视若辈愁如仇。挥手长揖永相谢，千劫万劫逍遥游。"
"写愤三首","宋末元初","郑思肖","自许志颇大，频歌慷慨辞。攒眉无说处，仰面独行时。豪杰心犹檗，生灵命若丝。当今欲平治，舍我则云谁。开眼看不得，愁来只自颠。六年万忧苦，四海一腥膻。叹命巧相值，观时痛可怜。却惭深夜月，犹忍照胡天。朝廷罹祸乱，民物苦颠连。晋帝渡江谶，唐皇幸蜀年。剖云行白日，翻海洗青天。办得大事了，胸中即泰然。"
"无题五首","宋末元初","郑思肖","屡问北来者，相传尽不同。三宫在何许，万姓堕愁中。春草活腥绿，雨花啼惨红。人间至微物，今亦怨天公。自古无兹难，我朝今遇之。小臣惭逆土，大事决成期。劫坏六龙死，天荒万象悲。时哉弗可失，奋发莫迟疑。一天悽怆事，此恨极难裁。骨纵已成土，心终不肯灰。毒蛇嘘树死，怨鸟哭春哀。处处山东老，悬情汉诏来。愁海茫茫望不穷，黄茅白苇渺阴风。凤凰高遁层霄外，豺虎横行大道中。九庙倾颓郊祀废，四方祸乱国家空。于今建武重兴汉，谁是云台第一功。鞠躬尽瘁吊无君，满耳冤声不忍闻。醉去忘形犹蜕骨，怒来嚼齿欲穿龈。腥风涴晓春应怨，痴雾霾空路莫分。荧惑星明圣人出，频频中夜验天文。"
"忆前辈二首","宋末元初","郑思肖","昔在先皇帝，当阳四十年。文明照天下，俊杰立王前。一自胡兵入，俄惊汉鼎迁。致今人道乱，空谷遁遗贤。治世衣冠盛，人才极典刑。开心呈日月，吐语走风霆。气象近三代，文章出六经。今焉不可得，四顾一冥冥。"
"四砺二首","宋末元初","郑思肖","壮怀宁久淹，藏六暂穷櫩。道病人相食，时危笔不铦。哭衰愁里命，笑粲醉中髯。清怪每如是，从教俗士嫌。说杀说不醒，世人良可叹。欣欣从北俗，往往弃南冠。毒露沾肤烂，尖风破骨寒。愿身化作剑，飞去斩楼兰。"
"十五砺二首","宋末元初","郑思肖","国家今板荡，旧物一微丝。至苦说不得，长怀病似痴。人心危陷阱，天理过蓍龟。赖有二盟在，宁无吐气时。王畿三辅地，谁信捲风沙。南货北填市，北人南住家。乱招城聚虎，毒入土生蛇。说著未来事，战争宁有涯。"
"偶成二首","宋末元初","郑思肖","剑气荧荧夜属天，忍观禾黍废苍烟。梦中亦问朝廷事，诗后唯书德祐年。花柳有愁春正苦，江山无主月空圆。如今好弃毛锥子，望北长驱马一鞭。曾受家传究典坟，自期不与俗人群。君臣位乱纲常在，父母恩深生死分。霁日行空镕积雪，长风吹晓净残云。坐令世上春光好，长使桃花笑脸醺。"
"次韵三首","宋末元初","郑思肖","百岁光阴十过三，故山路梗梦中还。看来身在终为累，悟得心空始是閒。几度踏云归草屋，有时卧雨掩松关。人间转盼皆陈迹，何必长生久驻颜。活计烟波羡谢三，醉眠钓艇去仍还。为怜死者今何在，笑杀忙人不识閒。烛影欲残登夜榻，鼓声未绝启晨关。匆匆役役尘中走，一见青山一动颜。花前欢笑忆春三，何故东君尚未还。一寸心中千种事，百年世上几时閒。虏迁玉帛犹归市，马犯金汤即弃关。生怕朔风吹下雪，飞来点鬓妒红颜。"
"二砺二首","宋末元初","郑思肖","愁里高歌梁父吟，犹如金玉戛商音。十年勾践亡吴计，七日包胥哭楚心。秋送新鸿哀破国，昼行饥虎齧空林。胸中有誓深于海，肯使神州竟陆沉。钧天梦冷紫宸春，臣子衔哀社稷屯。一缕血忱开白日，两篇心誓哭苍旻。渡江祖逖愿兴晋，蹈海仲连羞帝秦。回首故都宫阙恨，满山秋色正愁人。"
"十四砺二首","宋末元初","郑思肖","法驾遥巡六载馀，农桑烟火顿萧疏。深山大泽精灵哭，赤县神州鸟兽居。天下黄金归朔漠，南中白骨蔽郊墟。漳泉数郡屡反正，剩有忠臣野史书。六合漫空一网罗，驱徭椎剥极烦苛。星辰错乱历无准，天地阴寒气不和。汉室公卿周勃少，河梁朋友李陵多。蹴然发叹悲风过，渺渺吴淞捲白波。"
"对菊四首","宋末元初","郑思肖","天风吹古秋，独立殿寒馥。我父昔爱之，终身不忘菊。受命太极前，立身晚秋后。一朝扬清香，名动天下口。日月虽云逝，山中秋自香。平生抱正色，谁怕夜来霜。三径今非昔，多愁老此身。谁知陶靖节，只是晋朝人。"
"湖上漫赋二首","宋末元初","郑思肖","藓崖苍润雨初乾，石罅飞泉喷雪寒。啼断禽声山更静，青松影下倚栏干。一望湖光镜面平，暮鸦过尽断霞轻。狂来飞上高峰顶，趺坐松柯叫月生。"
"绝句十首","宋末元初","郑思肖","羊裘独钓浙江湄，百姓哀哀苦乱离。但得汉家鸿业在，莫愁光武奋身迟。目断秋江欲暮时，天边落叶弄愁飞。翠华幸北平安信，只愿新鸿带得归。玉辇愁经草地腥，酸风频捲马头尘。我朝三百年忠厚，不信山河属别人。阊门城外水涵空，雁影凄凉落照中。一望秋风数千里，不知何处是行宫。草木恩深雨露馀，公卿环列汉庭居。一朝投阁千年笑，却是杨雄不读书。一叶飞秋万树寒，行吟憔悴倚栏干。渊明只忆晋朝事，满眼黄花泪不乾。银汉斜倾玉漏残，钗虫熠熠照清寒。最怜今夜下弦月，一半娑婆树不完。騣笠毡靴搭护衣，金牌骏马走如飞。十三门里秋光冷，谁梦朝天喝道归。西风满路奈愁何，昏鼓声中厌北歌。菱藕市空灯火断，一城秋怨月明多。子夜神游碧落间，群仙飞语下人寰。上天深念苍生苦，特敕三宫圣驾还。"
"春日偶成五绝","宋末元初","郑思肖","山塘游舫接荒城，纵有笙歌耳不清。深忆国家无事日，人心和气是春声。晓来怕上最高楼，春尽时光只似秋。草木荒寒生意涩，风腥雨腻一天愁。郡县荒芜哭暮笳，凭高望不见天涯。如今挥泪洒枯木，南国春回生紫华。天地腥膻社稷隳，万邦赤子病流离。几番曾共秋风语，说得虚空亦泪垂。百万胡儿犯大朝，奔南狩北恨迢迢。我非办得中兴事，一点英灵死不消。"
"六砺三首","宋末元初","郑思肖","一听茶歌泪即流，更兼风叶响飕飕。不堪满地馀残照，并与新寒合作愁。又是江空岁晚时，痛思国事独行迟。青山无语青天远，吐出丹心把向谁。操得南音类楚囚，早期戮力复神州。须知铁铸忠臣骨，纵作微尘亦不休。"
"元贼谋取日本二绝","宋末元初","郑思肖","涉险应难得命还，倭中风土素蛮顽。纵饶航海数百万，不直龙王一怒间。海外东夷数万程，无仇于鞑亦生嗔。此番去者皆衔怨，试看他时秦灭秦。"
"题萧梅初旧所藏钱塘王畿图二首","宋末元初","郑思肖","阴山腥马蹂京尘，锁杀宫花不识春。哭问钱塘江上月，如今谁是去邠人。抚膺唁国问苍苍，郭唶声中喜气昌。偷报故都忠义士，赵家天下又南阳。"
"锦钱馀笑","宋末元初","郑思肖","有时业一笑，清于万壑冰。有时吐一语，浊于三月春。所以天地閒，不著如是人。任之波波走，永劫长沉沦。昔有古先生，忒杀不唧溜。拈得一枝花，失却一张口。白昼叫不醒，徒尔打筋斗。若欲了此意，但饮一杯酒。晚年阖闾国，侨寓陋巷屋。屋中无所有，事事不具足。终不借人口，伸舌觅饭吃。以此大恣纵，骂人笑吃吃。山中一溪水，绝与众水别。不解饮清风，只解醉明月。一片清泠意，活动流不彻。何劳濯缨人，再三苦饶舌。我家南山南，日月最相爱。清光泼面来，只是无人买。我昔买淂之，翻手恣买卖。山北诸草木，也只得礼拜。佯狂真佯狂，踏碎东风影。一任东风吹，花意乱不定。闹闹人丛中，人人唤不应。借问老先生，莫教是姓郑。头戴烂纱巾，脚踏破鞋底。不知以何道，琮琤宇宙里。或恐是达人，毋乃是痴子。我亦欲问之，面冷似铁鬼。我有一句子，朗朗最分明。问水水亦笑，问石石亦嗔。独有老枯树，闻之弥精神。从此开笑面，恼杀天下人。崛强数十年，只弄一枝笔。笔是无根花，日月常结实。千千万万颗，颗颗如红日。日日采将来，布施十方佛。苍蝇亦奇哉，腹内矢何物。黑者变为白，白者变为黑。不换人活眼，何以化流俗。我来阎浮提，却喜无此术。一火陶铸来，莫不皆完具。岂有一造化，而劳别父母。可怜生盲者，当面不辨主。此理甚无斁，唾汝化为土。不怕明日死，且喜今日活。拍响浪敲击，飞谑讯挑挞。直送双眼去，天外破毫末。卢都横上唇，口门八寸阔。三三即九九，数之何曾有。九九非三三，拈来不用参。满顶发䰐鬖，满面骨岩巉。不知死日至，只是弄痴憨。巉巉岩谷中，尽谓是白石。一见一摩挲，老眼滴寒碧。绝无一点香，苍顶直坚立。当道横黄金，惜哉无人识。叫笑舞荒唐，面上生雪霜。一味呵呵笑，赤脚走四方。明月忽见憎，憎我太枯清。我亦骂明月，骂月弄光明。每爱入深山，最怕石路恶。剖树斫木屐，坚欲护双脚。即忙著将来，步步革落落。从教世上人，骂我错错错。二十馀年来，非不喜饮酒。近日青天痴，也逐世人走。骂詈古冰雪，赞叹新花柳。安得不独行，鼻角插入口。飘飘山中行，与云同出没。饥来餐生石，入口细无骨。满吻流甘香，不嚼而味出。幽禽独赏音，数声不可忽。生来好苦吟，与天争意气。自谓李杜生，当趋下风避。而今吾老矣，无力收鼻涕。非惟不成文，抑且错写字。昔者所读书，皆已束高阁。只有自是经，今亦俱忘却。时乎歌一拍，不知是谁作。慎勿错听之，也且用不著。突然出身来，拨却青天转。击破古洪濛，碎作七八片。片片生春风，散作花柳面。面面冷眼笑，何处不相见。顽绝绝顽绝，以笑为生业。刚道黑如炭，谁知白似雪。笑杀娑婆儿，尽逐光影灭。若无八角眼，岂识四方月。叫卖没底有，有价不敢道。拾得一块泥，胜如万块宝。如此至鹘突，直是不老草。逢人但点头，好好好好好。何待死方休，即今骨已朽。奇特动天地，也掷向背后。咄这臭矢囊，恣情开大口。几翻说得风，惊落虚空走。"
"咏怀三首","宋末元初","郑思肖","读书陋巷中，愚直与时忤。一鹤仰天鸣，志不在尘土。有怀诸葛公，默然不发语。后世无斯人，清风激千古。居屋虽不大，终日心闲闲。口诵圣人书，立身仁义间。俯仰无愧怍，兹道诚为难。君子常进德，小人偷自安。驱车欲出门，独立眺虚旷。恣意杯酒间，舞剑心悲壮。虽在寂寞滨，心实千载上。天地固寥廓，亦当定所向。"
"寄萧梅初二首","宋末元初","郑思肖","韫匮玉未售，妄想夜生梦。风霜鬓鬅鬙，谈笑气澒洞。上天宫阙高，凡身血肉重。顾影无其俦，一呼四壁动。抱兹忠义心，惭与猿鹤共。雁声杳然来，壮心惕然跃。委身坐枯静，飞语讯冥漠。会学屠龙技，岂授龟手药。学成无所用，举世亦错愕。孰云方寸微，天地入笼络。春阔花无边，雨骤云不薄。不齐皋夔肩，当跨孤飞鹤。"
"古诗三首","宋末元初","郑思肖","笔田不丰年，百巧皆画饼。宿火潜永耀，奚慕脱囊颖。汲古饮玄味，至妙终身领。虚怀抱空明，爽语吐清泠。不将白日身，浪走红尘影。何当踏云飞，始信骅骝猛。醉歌京华春，行迈心摇摇。孤云未致雨，随风南北飘。王国天地极，斡运四海遥。城中百万户，飞檐插紫霄。倾金买谀噱，仰面气宇骄。不重读书人，研苦坐寂寥。我欲封绿章，天门高岧峣。岂抱浩然气，长年而渔樵。苍苍碧玉盘，乌兔东西跳。一气母群儿，各弄性情妙。雷动蛰龙飞，天老哀猿吊。俯首问洪濛，万古一长啸。"
"苦怀六首","宋末元初","郑思肖","我行荒野间，风埃苦浩浩。嗟汝后生者，惟恐不见老。世事如霜木，颜色尽枯槁。愁来不即死，反为命所恼。今人真小儿，语话尚痴倒。不辨亲与仇，得食即为好。焉知父母心，茹痛伤怀抱。难报三春晖，满地皆芳草。滔滔流波澜，百川俱颓靡。竞羡吕望贵，独欠伯夷死。小恩尚思报，大义反忘耻。国家三百年，果何负于尔。南山一何高，支脉远不断。巉岩峰峦间，松柏苍翠满。面阳地力盛，万物发新暖。我欲飞至之，惜哉羽翮短。昔为天上云，今作地下尘。踠足屡哭懊，痛惜六尺身。父母生我时，教我为贤人。生得男儿骨，一死亦精神。畴谓迫中年，堕影浊水滨。局蹐走残命，语飒气不伸。固知复继剥，霜雪天地仁。愿得一脉暖，散为天下春。援手水火间，以道拯斯民。俾知尊卑位，万世不湮沦。我命而为人，形异禽兽生。所以异者何，不越纲常行。斯道如日光，千古同一明。胡为舍白昼，摘埴涂冥盲。伯夷圣人远，双瞳空晶晶。悲风吹语断，天阔青山横。古人立志高，为义不为己。今人所见卑，独为贫贱耻。不义富贵生，宁以饿而死。遗体非不重，所惧悖于理。我禀清淑气，生而秀为士。读书三十年，颇知六经旨。质之以人道，所言皆如此。奚乃滞风尘，尔汝弄欢喜。浙山高苍苍，浙水清瀰瀰。三叹动遐思，清风响两耳。暂焉深隐去，长镵访园绮。敬俟时之清，终其天伦尔。"
"结交二首","宋末元初","郑思肖","凤鸮同为禽，麟虎同为兽。以彼善恶殊，致令分去取。恶者伪以善，惑世不可究。唯在行事间，以理观于久。或不近人情，避之如避臭。君子重结交，芳名垂宇宙。伐木义不古，伪敬溢颜面。交接无真情，面是背乃变。疏则易为恩，密则将成怨。当学晏平仲，终始保相见。"
"励志二首","宋末元初","郑思肖","炎正遭中微，冠屦纷倒置。四壁皆楚歌，獯鬻何凶炽。万命堕荆棘，身与豺狼值。攒眼刺荼毒，地无隙可避。君子饿欲死，为时所唾詈。白昼行梦中，更相问憔悴。我蛰茅茨下，有生痛自愧。寒灯吊老影，恻恻不遑寐。忧抑并填膺，反覆论此事。嗣君尚幼冲，厉阶谁所致。权奸弄破国，珠玉乱走地。曾谓顷刻间，一蹶失神器。风沙犯天颜，生死一叶寄。势去若瓦解，哀告不可譬。太庙枥胡马，太学巢胡吏。殿阁奏秋凉，群群走魈魅。凄风吹宫花，春不肯明媚。哀笛破深愁，满目新亭泪。我朝圣明君，一一皆善治。涵育三百年，岂无忠义士。我读我父书，颇曾识大义。无以死恐我，死亦心不二。残生齧胆檗，气怒频裂眦。或时坐如死，突眼噤相视。先王泽未泯，中兴断可冀。仰呼吁不平，挺身摅大志。四方皆风动，德化成渐被。春秋生杀权，华夷有定位。后有董狐笔，当严于载记。爰以明人伦，永使勿颠坠。大哉天地经，森然不可踰。圣人治天下，纲常安厥居。谁谓遭大变，干戈血模糊。天地忽破碎，虎狼穴吾庐。毒气孽万物，草木俱焦枯。我为国之臣，于义当捐躯。受死不为痛，国家终何如。念此迫我心，万剑裂肌肤。骨腐尚衔冤，且为国家图。鬼神果有知，闻之亦欷歔。"
"和文丞相六歌","宋末元初","郑思肖","我忆三宫幸朔方，天颜皴黑鬓发黄。鬼风尖尖割肌肉，惊沙扑损龙衣裳。群黎命死北魔手，世界缺陷苦断肠。小臣翅短飞未得，望破痴眼愁更长。呜呼一歌兮哀以伤，白日无光天荒荒。我忆二王血泪垂，一丝正统悬颠危。士卒零落若霜叶，阵前将军今有谁。以舟为国大洋里，万死一生终安归。至痛无声叫不响，皇天皇天知不知。呜呼再歌兮歌孔悲，风雨骤至昼冥迷。我忆我父在日时，叱我痴钝无天姿。旦旦灌溉仁义泽，灵台豁然开光辉。夙劫孤露命浊世，王事鞅掌生无期。一忆父母教我语，逃罪无地死亦迟。呜呼三歌兮泪淋漓，君父不在倚赖谁。我忆母氏兮圣善，劳苦家事手生茧。母后父死十五年，教我育我恩不浅。我虽贫拙志不屈，清气棱棱秋瑩骨。至今一粟一缕丝，皆是父母流传物。呜呼四歌兮痛恻恻，皇天后土无终极。我所思兮文丞相，英风凛凛照穹壤。失身匍匐草莽间，屡迫以死弥忠壮。虚空可变心不变，吐语铿然金石响。想公骨朽化为土，生树开花亦南向。呜呼五歌兮并悽怆，望公不见愁泱漭。我生我生何不辰，血泪化作妖花春。平生意气若风云，何苦戚戚悲呻吟。狂来一呼天地动，万物鼓荡俱精神。天上真火灭不得，灼烁大地生光明。呜呼六歌兮歌声清，海岳瑩洁日月新。"
"咏怀二首","宋末元初","郑思肖","凤为百鸟王，孤飞无其友。览德而来仪，千载不一有。云胡德之衰，囚身狎鸡狗。我当愁来时，散发狂叫走。历历诉此苦，太空亦肯首。精卫虽至微，衔石尚填海。一点至烈心，千生万生在。我誓铭于天，语大莫能载。万万雷霆诛，此盟亦不坏。划然笑一声，今古生光彩。"
"八砺三首","宋末元初","郑思肖","黄道霾阴昼蚀光，野浮冤气白冥茫。世无圣主天应哭，时有忠臣国不亡。万刃攒身终莫变，一诚铭骨岂能忘。休嫌重复叨叨说，未奏肤公正断肠。生得贞心铁石坚，肯将识见与时迁。泪如江水流成海，恨似山峰插入天。慷慨歌声闻屋外，婆娑剑影落灯前。篇篇字字皆盟誓，莫作空言只浪传。愤气填膺奈若何，千生万死不消磨。夷齐道丧纲常坏，汤武兵兴叛逆多。天外游心穷碧落，风前注目寄苍波。此时此意那容说，环顾斜阳一浩歌。"
"十一砺四首","宋末元初","郑思肖","钱塘帝王都，宫阙高崔嵬。盛治蔼无外，鼓舞如春台。咸淳圣人去，山崩龙虎摧。弹指变晦冥，铁围生劫灰。丈夫吐一语，霍落飞风雷。直排四海水，并走天外来。手濯天地壳，永劫绝纤埃。唤醒群盲儿，欢喜双眼开。我本渔樵徒，山水足嘉遁。昔也为凤凰，今焉乃驽钝。反思生为人，虚食国家饭。讵甘死贼手，钳口违公论。孤忠破众逆，弥久气弥健。决当乘良机，为国行天宪。勇往直无前，一举四海劝。谈笑解倒悬，尽释下民怨。生或不就绪，死当偿夙愿。罔使竟食言，劫劫抱长恨。姬发誓孟津，集者八百国。当时尽弃商，喜受钜桥粟。独有首阳山，不生周草木。至今插天高，与商无终极。素持不杀戒，一视齐冤亲。今遭此大恶，不报无天伦。况闻曾子语，不取姑息仁。实为不得已，挺身事经纶。苟能悟昨非，赦汝改而新。负固变诈者，我恕佛亦嗔。直期后世后，弗忍为逆臣。惟愿吾与汝，同归天德淳。"
"十三砺十首","宋末元初","郑思肖","我有一卷书，仗之以为命。所言非奇辞，教人归于正。昭昭灵台间，生死明于镜。愿为大医王，普治众生病。穷阴有巨蛇，蜿蜒数千里。磨牙雨毒雾，闻其气者死。我心不回邪，纵毒徒为尔。终将飞剑去，一击化为水。哀哉大数乖，妖魔填虚空。劫雨坏世界，欲与大海通。群愚扪空走，夺命鬼手中。阴极集万恼，愿天生暖风。苍苍南山松，特立孤峰巅。身此至正气，性于太初前。流泉近灵物，鬼饮之亦仙。况抱长生宝，永荫娑婆天。大哉万物母，清净光薿薿。独尊而为帝，天地亦其子。我见我之身，弹指魔王死。欢喜独自笑，清风万万里。北荒腾黑阴，飞妖蚀汉日。阊阖九重门，老胡骑马入。万世熙明殿，一朝鞑靼窟。江南荒野间，月黑鬼兵出。嗟汝儿女曹，至蠢亦孔丑。面笑心摇摇，欲进乃却走。憨痴弄盲语，捧酒祝鬼寿。伤哉复伤哉，醒眼频搔首。偶背文明时，万事暗苍莽。诏汝一世人，父亡子焉往。良心油然生，千载垂清响。与道同周流，光明塞穹壤。王道一陵夷，风俗愈卑隘。至于读书者，见利直下拜。一或持高论，聚笑议为怪。谁其振木铎，与世开聋聩。夙生抱一诚，天亦莫能破。云胡白昼中，开眼而死坐。猛然风雨生，一叱万邪挫。卒使世上人，子孙未相贺。"
"哭张文翁同舍","宋末元初","赵文","岂意渴相如，俄为化子舆。平生一杯酒，活计百篇书。同舍遂欲尽，吾生不愿馀。如今念夫子，痛饮未全疏。扶上竹车去，知无再见期。谁能逃数定，不必恨归迟。白发扶棺母，青年上学儿。乱来朋友少，洒血一题诗。"
"哭文溪","宋末元初","赵文","满襟和气任天真，岂意俄成千载人。笃厚西都诸老传，宦游南海宰官身。竹君所幸存中子，荀氏何妨有二仁。早及相门今白发，传来哀讣倍酸辛。忆得梅边载酒时，梅花依旧主君非。春如生客至谁省，人与残年去不归。铜雀帐存仙似梦，金台雁到客沾衣。清朝庶政须参决，却怕除书出帝畿。"
"晨起三首","宋末元初","赵文","晨起出门去，江声自悲咽。满目无行人，前山雾如雪。山寒日不光，举目断人肠。儿童莫问路，怕是小筼筜。三人相对眠，眠中各自梦。觉起偶开门，老树绿不动。"
"哭亦周","宋末元初","赵文","去日相携涉畏涂，归来形影自相扶。倦行小憩荒山道，怕听深丛叫鹧鸪。堂上华颠泣欲枯，哭声那解到黄垆。千般欲解郤公意，难得嘉宾一箧书。擢第君王与袍笏，盖棺丞相办深衣。江南仕宦堪车载，如此全归似汝稀。二十年来黍一炊，英风惟有冢累累。儿童踯躅牛羊戏，陌上行人谓此谁。"
"皆山夜起","宋末元初","赵文","上田下田水哓哓，南岭北岭虫啁啁。如此月明谁管领，可怜满壁海棠梢。邻家闭门月色好，篱落参差残雪中。想见老农方鼾睡，不知门外有清风。"
"正月十四日大雪上信国公冢","宋末元初","赵文","哭得愁云转不晴，山风吹泪欲成冰。两年不过西州路，今日来登下马陵。气概堂堂压九州，谁知零落此荒丘。却烦野老编松叶，怕有牛羊上冢头。共出长汀恰此朝，荒山露宿草萧萧。如今踏雪来看冢，回首当时未寂寥。十年目与肠俱断，不见延平病雁回。若不从公天上去，定应随我雪中来。"
"伤逝三首","宋末元初","赵文","昨日相扶尚自存，今朝痛哭奠清尊。如何一夜音容隔，便有纷纷说梦魂。老人不哭自销魂，况复长号病眼昏。终日哭声那可听，一声声有一般言。老去真无泪可挥，断肠三十八年非。忍看乳者携孙揖，怕见亲情别柩归。"
"东兴铺二首","宋末元初","赵文","老人无泪与君啼，梦里相逢路竟迷。二十三年崇胜寺，对床今夜是江西。老老堂前寿酒杯，乡人曾羡锦衣回。那知此日还乡处，剩有东轩长老来。"
"昔年二首","宋末元初","赵文","昔年携汝赴闽京，此日深儿尚未生。今日携儿收叔骨，一如当日共伊行。少年如此已成枯，我亦重来白鬓须。正使冥冥有知识，不知还认阿兄无。"
"太真入宫图二首","宋末元初","赵文","未舞霓裳宝髻斜，流苏帐里再盘鸦。君王细看春风面，终是香云减一些。夹道千花护綵云，三郎马上不胜情。谁知绣幰深深许，中有渔阳百万兵。"
"诗九首托南剑刘教寻亦周墓焚之","宋末元初","赵文","自出延平十八年，年年谁与酹荒阡。若为化得衰翁骨，去作圹中三百砖。舜卿墓表屹东禅，却恐如今不得全。崇胜山中一堆土，故应汝骨尚依然。平生二老最怜君，今日相随在九京。汝得从亲吾孑立，不知谁死复谁生。如此情钟少梦君，绝疑魂断已无魂。新兴道士传消息，知共乘云玉帝门。说与辽东丁令威，天长海阔不须归。中郎便有重还日，肠断生妻已去帏。十八年来老眼枯，只今白尽旧髭须。假饶梦里重相遇，知汝犹能认我无。妻子相宽亦偶然，老人何用许悲煎。沉忧若解令人死，何至相疏十八年。怕看杜老怀观颖，厌见东坡说子由。每读渠诗先掩卷，旁人怪我泪双流。刺血题诗寄阿侬，断肠五十五衰翁。此诗到是衰翁到，此血由来与汝同。"
"赠山人二首","宋末元初","赵文","水秀山明几百年，一朝城市化荒烟。朱门富贵已如此，犹有人争旧墓田。谷陵岸谷本何常，尽是盘龙梦里冈。欲买一丘埋浑沌，却教世上再羲黄。"
"赠媒者二首","宋末元初","赵文","青鸾解报仙郎信，红叶能传禁女情。东家把酒西家笑，只作春风过一生。空谷佳人独笑歌，不烦花鸟使相过。红妆洗却蛾眉丑，纵有良媒可奈何。"
"次韵欧阳良有高山仰止四首","宋末元初","赵文","少年场屋心，富贵轻秋毫。如何此偪仄，晚作空山逃。世方驰逐好，我独儒书豪。宁甘往教远，不肯十上劳。尚持鹍鸡弦，自爱凤尾槽。纷然凉州曲，谁赏郁轮袍。取之众弃中，君眼亦已高。惜哉君更穷，相看两萧骚。我携二三子，行此白玉湾。案头左章集，古语留人间。我昔识此士，风雨满空山。忧愁送日月，不复记容颜。自从一别来，乃此再见悭。为客使同邑，造物何其儇。岂无城府意，乘马忽复班。还能顾寂寞，山路披荒菅。新诗日以多，古意日以往。我欲求玄珠，未易觅象罔。中道良独难，执玉迷俯仰。索居无谁语，掩卷起遐想。当求古人知，何用世俗赏。意到亦偶然，深刻戒斯鞅。惟堪自娱戏，非欲互标榜。唐公谬见推，薛侯讵宜长。世变如江河，不知何时止。芸芸生其间，有如赴海水。乾坤一大瓮，岁月等流矢。公言信可感，流辈乃尔耳。古来文章家，传者十数子。磨灭十八九，谁复知姓氏。要为不朽计，圣贤事在己。勖哉立其心，食鱼何必鲤。"
"海山图二首","宋末元初","赵文","栈道萦纡如蜀路，我梦曾游定何处。金碧楼台缥纱里，员峤方壶如是尔。彼何人者欲问之，翩然抱琴过桥底。嵯峨石壁不可梯，列仙之癯实居之。下视茫茫渺何许，风帆浪舶多积贮。舟中贾客莫浪喜，山上高人解笑汝。"
"竹枝词","宋末元初","赵文","终日望君君不来，为谁犹住郁孤台。幸自一年无梦到，谁教昨日有书回。江南女儿善踏歌，桑落酒熟黄金波。洗壶日日望君至，君不来兮可奈何。"
"丁督护曲","宋末元初","赵文","丁督护，为我行。去时马上郎，今作野外殇。男儿肯断头，归女肯断肠。丁督护，听我语。欲从君，臂不羽。嫁时所结发，剪之随君去。丁督护，念我苦。未亡人，殇鬼妇。古若无衔冤，乾坤无风雨。"
"杂诗","宋末元初","钱选","地僻秋深戎马閒，一尊随处且开颜。谁思铜雀埋黄土，但忆金人出汉关。六合茫茫天共远，五湖杳杳雁飞还。中年陶写无丝竹，王谢风流莫强攀。青春跃马两山间，溪柳岩花动客颜。日落孤城金铎振，草深荒冢石人閒。庾郎赋就元无味，阮籍途穷且未还。江左风流半摧谢，白头犹自绕乡关。"
"题金碧山水卷四首","宋末元初","钱选","目穷千里笔不到，自是馀生坐太凡。一日兴来何可遏，开窗写出碧嵓嵓。江南北苑出奇才，千里溪山笔底回。不管六朝兴废事，一樽且向画图开。烟云出没有无间，半在空虚半在山。我亦閒中消日月，幽林深处听潺湲。胸中得酒出孱颜，木叶森森岁暮残。落墨不随岚气暝，几重山色几重澜。"
"七言绝句三首","宋末元初","钱选","子猷安道何为者，自是相忘意最真。千载寥寥风雪夜，始知乘兴更无人。一冬飞雪又将春，能报年丰不救贫。我亦曾闻散花手，不知天女意何勤。眼前触物动成冰，冻笔频枯字不成。独坐火炉煨酒吃，细听扑簌打窗声。"
"竞渡棹歌","宋末元初","黄公绍","望天湖，望天湖，绿杨深处鼓??。好是年年三二月，湖边日日看划船。斗轻桡，斗轻桡，雪中花捲棹声摇。天与玻璃三万顷，尽教看得几吴舠。看龙舟，看龙舟，两堤未斗水悠悠。一片笙歌催闹晚，忽然鼓棹起中流。驾灵鼍，驾灵鼍，几年翠舞与珠歌。看到日斜犹未足，涌金门外涌金波。马如龙，马如龙，飞过苏堤健斗风。枊下系船青作缆，湖边荐酒碧为筒。绣周张，绣周张，楼台帘幕絮高扬。谁赋珠宫并内阙，怀王去后去沉湘。棹如飞，棹如飞，水中万鼓起潜螭。最是玉堂堂上好，跃来夺锦看吴儿。建云斿，建云斿，土风到处总相犹。朝了霍山朝岳帝，十分打扮是杭州。踏青青，踏青青，西泠桥畔草连汀。扑得龙船儿一对，画阑倚遍看游人。"
"望江南 其三","宋末元初","黄公绍","思晴好，小驻岂无因。花上半旬春社雨，松间三宿暮山云。转住是愁人。思晴好，春透海棠枝。刻惜许多过时了，可怜生是我来迟。不见软红时。思晴好，天运几乘除。只为晴多还又雨，谁知雨过是晴初。那得绿阴乎。思晴好，路滑少人行。早信雨能留得住，尽教尽日自舟横。直等到清明。思晴好，我欲问花神。刚道社公瞋旧水，一回旧也一回新。不是两般春。思晴好，松路翠光寒。夜夜竹窠常梦到，天天后土几时干。极目雾漫漫。思晴好，日影漏些儿。油菜花间蝴蝶舞，刺桐枝上鹁鸠啼。闲坐看春犁。思晴好，晨起望篱东。毕竟阴晴排日子，大都行止听天公。且住此山中。"
"王可交升仙台四首","宋末元初","黄庚","人去台犹在，飞升事可嘉。神仙多变幻，尘世总虚花。炼气颜难老，劳心鬓易华。千年留古迹，题咏属诗家。异人钟秀气，草木亦精神。见说为渔父，谁知悟道真。仙家多胜景，世路有迷津。安得骑黄鹤，相随入昊旻。我来闲吊古，触景觉凄凉。踏石云侵履，扪萝露湿裳。森森林木茂，馥馥野花香。寺近寻僧话，谈禅坐竹床。"
"挽卫山斋","宋末元初","黄庚","楹梦惊残忽告终，儒林多士失宗工。云间便觉无清气，江上谁能继古风。蕙帐夜阑孤鹤怨，茅斋人去九山空。我来岂为私情哭，痛哭君亡吾道穷。武公后裔有仍孙，德望才名世所尊。拟向山中专注易，忽传地下趣修文。月楼不复赓诗句，春阁犹思共酒樽。痛恨死生千古隔，西风吹泪湿秋云。"
"偶成简任肃斋教谕","宋末元初","黄庚","百年光景易侵寻，消遣閒愁只苦吟。但觉笔头风雨湿，不知鬓底雪霜侵。冥鸿已负九霄志，老骥空怀千里心。富贵倘来应有命，何须弹铗扣知音。百岁光阴一转蓬，晚年不与少年同。事因错处人方省，诗到穷时句始工。献赋未逢杨得意，怜才难遇杜司空。有时追忆升平事，犹道繁华是梦中。贫病交攻久废诗，萧然一室独栖迟。酒钱已尽琴将典，瓶粟无储鹤亦饥。豪杰不多陈仲举，结交惟欠魏无知。箪瓢钟鼎都休计，毕竟穷通各有时。"
"和茅亦山先生杂咏","宋末元初","黄庚","风柳吹花糁白毡，莺愁蝶恨有谁怜。不知春事又三月，堪叹人生无百年。清气长留诗卷里，閒愁不到酒樽边。山窗昼永浑无事，一榻分云枕易眠。身世飘浮水上蓬，閒中清事有谁同。吟窗梦草添诗料，画笔生花夺化工。酒后乌乌时击缶，愁来咄咄自书空。园林寂寞春何处，春在桑麻雨露中。破砚尘封懒赋诗，晚年才思觉衰迟。耽书自笑已成癖，煮字元来不疗饥。风月满怀诗可写，雪霜侵鬓镜先知。太公八十方荣遇，把钓溪边更待时。"
"端午月山主人酒边即事","宋末元初","黄庚","窗外葵榴照眼明，香蒲沁酒注银瓶。自无饮量堪同醉，非慕清名效独醒。一日沈湘悲楚客，千年吊古读骚经。他乡记节聊随俗，艾虎朱符挂户庭。时序催人易白头，端阳怀古客添愁。朱符不写湘累恨，角黍难包楚国羞。记节何妨斟蚁酒，夺标无复见龙舟。高歌思远楼前路，掩雨珠帘今在不。"
"上李承旨学士","宋末元初","黄庚","儒林学海老宗师，每恨闻名识面迟。一部山川司马记，百篇风月谪仙诗。玉堂挥翰思当日，金鼎调元定此时。抱负大才应大用，行看事业迈周伊。表表声名动缙绅，金銮奏事旧词臣。胸中千古渊源学，天下十分端正人。犹记演纶依日月，行看听履上星辰。枝南枝北云山异，何日抠衣拜后尘。中朝人物总称贤，恬退閒居又几年。独抱丹心长恋阙，因思绿野且归田。未应隽轨淹东鲁，行看文星照北燕。见说君王思国老，鹤书即下九重天。"
"哭别月村","宋末元初","黄庚","交游惟子独相知，此老天胡不慭遗。行辈凋零亡益友，文风寥落失儒师。在生曾与传遗像，临死犹能寄别诗。月落村空人不见，伤心千古隔幽期。三山秀气孕英奇，表表才名冠一时。唐殿策高蕡不第，荆州人去粲何依。传家有子犹堪羡，埋骨无山亦可悲。留得帚金诗稿在，灯窗读罢泪沾衣。"
"漫述","宋末元初","黄庚","百拙懒营生计事，一贫方识丈夫心。箪瓢陋巷皆真乐，何用多藏郿坞金。青春易过不多日，白昼得閒能几人。有限光阴空役役，堆钱难买百年身。对客莫谈当世事，闭门且读旧时书。蓬莱献赋心犹在，只恐无人荐子虚。楚江何忍沉清客，周粟安能活饿夫。慨想前修千古事，孤忠高义后来无。逢人休要说公卿，老去无心慕宠荣。李不封侯刘不第，千年青史亦传名。世事艰难如意少，功名荣耀误人多。浮云富贵非吾愿，且买扁舟理钓蓑。脱巾漉酒心先醉，著屐登山脚便轻。豪饮清游忆陶谢，古人千载尚留名。眼前万事等一梦，世上几人能百年。千古英雄今已矣，北邙荒冢草芊芊。文盟无主江湖冷，诗社欠人风月闲。老去盍为归隐计，却于何处买青山。烘柳日高花院暖，炷沉烟冷竹窗虚。开编怕见伤怀事，不读离骚读四书。"
"明妃","宋末元初","黄庚","和戎何惜遣蛾眉，悔恨徒然杀画师。汉主深恩如可报，安身死虏亦无辞。一函香骨埋沙漠，魂魄多应绕汉庭。惟有春风知此恨，年年吹拂草痕青。"
"和李蓝溪梅花韵","宋末元初","黄庚","孤山别后有谁怜，踏雪看花又一年。几度相思空夜月，角声吹恨不成眠。觅句逋仙琢肺肝，声名千古冠吟坛。一诗香尽西湖水，白雪阳春和者难。一枝寒玉倚横塘，和雪攀来袖亦香。插向胆瓶笼纸帐，长教梦绕月昏黄。南枝开遍北枝开，祗恐飞香落砌苔。踏雪诗人应癖好，杖藜日日为诗来。"
"秋吟","宋末元初","黄庚","芦花零落点汀洲，白鹭飞边泊小舟。水落渔矶风露晓，残荷数点冷擎秋。秋高风急雁来初，久客松江岂为鲈。好梦不成人睡觉，半窗残月夜灯孤。沦落天涯已白头，西风吹帽冷飕飕。悲秋未了悲身世，一样情怀两样愁。满眼秋光动客情，小园闲步杖藜轻。黄花憔悴应思晋，才遇渊明香便清。"
"杂咏","宋末元初","黄庚","柳嫌暮雨莺声涩，花怯东风蝶梦寒。偶忆故园春色好，他乡花柳带愁看。人非陶令空看菊，诗不林逋漫咏梅。晋宋后来爱花者，输他高节与高才。天外斜阳犹在树，林间宿鸟已归巢。黄昏莫把柴门掩，恐有诗人带月敲。稚柳已回春暖意，残梅犹结岁寒心。百年身世诗中老，好景难消几度吟。新绿园林微雨后，落红庭院夕阳时。一声杜宇催春去，贪睡棠妃未必知。持螯已饱团脐蟹，砟脍犹思巨口鲈。风物秋来多感慨，天寒酒醒客心孤。囊底诗成无卖处，床头金尽已多时。元龙豪气依然在，惯守清贫岂足悲。人无气节何足道，腹有诗书自不同。实学真才谁具眼，江湖难遇杜司空。"
"暮春二首","宋末元初","黄庚","东风庭院夕阳天，恨绿愁红又一年。春自要归花自落，莫将芳事怨啼鹃。一鸟不啼春寂寂，百花都落雨濛濛。十分花鸟东风恨，半在诗中半酒中。"
"秋吟二首","宋末元初","黄庚","晓径支筇步屧迟，西风吹露湿秋衣。举头凝望青山外，万里江天一雁飞。略彴当门石径斜，槿篱深护野人家。炊烟起处江村晚，一片斜阳万点鸦。"
"闺情效香奁体三首","宋末元初","黄庚","金鸭烟销一字香，满怀春恨强梳妆。看花又怕东风恶，偷隔纱窗看海棠。黛眉愁里敛双蛾，别久无书争奈何。欲待怨他还又忆，怨时较少忆时多。懒向妆台对镜鸾，罗衣怯薄正春寒。黄金络索珊瑚坠，独立春风看牡丹。"
"拟古","宋末元初","黄庚","畹中有幽兰，风露饱清抱。含章不求闻，坐见九秋老。夫君日已远，佩饰为谁好。何如敛馀芳，山林养枯槁。骊龙有明珠，奇气久磅礴。一为鲛人采，夜半泣海若。至宝谅难得，珍藏思远托。如何贱所贵，用之以弹雀，弹雀亦何惜，一去恐流落。名门有贞女，始结丝萝盟。嬿婉席未温，良人已远行。远行何时归，妾身不自轻。空帏守寂寞，誓以终此生。虽云受恩浅，耿耿怀至情。山中怪物变，草木自四时。秋水照短发，血气日已衰。寒藤不知枯，青青上疏篱。繁阴纵有托，已迫风霜期。馀生方自怜，孤吟欲何为。徂徕有嘉木，薿薿高连天。修柯濯雨露，沃叶藏云烟。根蟠九地暖，声落四壁寒。由来所养□，不与春相干。岁久产茯苓，玉色腴且坚。山人斸为药，至味通灵仙。愿言事服饵，身可三千年。"
"偶书","宋末元初","黄庚","百岁集孤夜，山楼起呼月。秋虫声转悲，感此众芳歇。人身非金石，青鬓忽已雪。逾淮橘心秋，出山泉水汩。猗兰抱香死，不受蓁莽没。凤德嗟已衰，宣尼欲浮海。赖有载道经，神功补元宰。删诗挽风变，系易忧世骇。春秋笔削严，西秦书乃来。微义将誓周，逆悲大运改。悠悠千古心，死后文书在。"
"故总干潘伯可从大挽词二首","宋末元初","戴表元","落落知难久，堂堂竟不还。江湖官七品，风雨屋三间。已矣乌头白，嘻乎豹管斑。儿曹莫轻脱，英爽在空山。得死何须哭，偷生正可疑。仓皇归印日，慷慨却金时。规矩诸郎有，襟怀我辈知。平生郭有道，消得蔡公碑。"
"和邓善之秋兴二首","宋末元初","戴表元","鬓发日夜老，神仙那可求。杨雄识字苦，玄晏著书愁。碧酒红莲夜，朱弦白雁秋。论心得少暇，同上最高楼。鹤化城犹在，龙移井未枯。百年吾道半，六合此身孤。西山栽花屋，东风卖酒垆。徉狂觅耆旧，处处土音殊。"
"蒋尧仁监簿挽诗二首","宋末元初","戴表元","家厂宣和后，官名德祐前。不图诸老尽，竟得一身全。月旦悬虚鉴，巾箱有秘篇。堂堂何可得，谁乞画图传。照席须眉古，倾筵咳唾清。绯鱼前进士，刀笔老儒生。政熟元无谱，书高别有评。百年兹士少，诸彦自偏名。"
"游登袋寺寺出茶笋甚佳独无杜鹃","宋末元初","戴表元","苦雨忽相贷，名山难久孤。春泉新雀舌，野苑嫩龙须。土宇钱王日，风烟释氏徒。行人逢不问，松吹自传呼。路绝犹人迹，山空惟水声。如何芳树里，不著杜鹃鸣。笋市层层出，苗田寸寸耕。缁流太清朴，亭榭不标名。"
"孙大监挽诗","宋末元初","戴表元","禹穴收云气，沧江亦断流。真成扫地尽，同作上天游。铭诔看遗史，衣冠入隐丘。空馀平世眼，曾望李膺舟。穆祖收英俊，斯人晚更成。白头真老监，褐服旧诸生。仕国馀波远，儒乡巨栋倾。苍苍无处问，西望累吞声。"
"方处士挽诗二首","宋末元初","戴表元","不谓高名下，终全玉雪身。交犹及前辈，吾不似今人。别号行鸣雁，遗编感获麟。敛仪应自定，只著古衣巾。不比他人死，何诗可挽君。渊明元懒仕，东野别攻文。沧海诸公泪，青山处士坟。相看莫浪哭，私谥有前闻。"
"袁提干挽诗二首","宋末元初","戴表元","短世谁无死，深山独有归。送车晴起雾，埋碣夜生辉。晦朔鸡鸣在，江山鹤梦非。刚言仁者寿，近事例多违。我昔携家走，君曾扫榻招。乱离心易感，生死义难消。雅魄归泉壤，潜光出市朝。平生五字苦，寒泪洒山瓢。"
"晚秋游中溪四首","宋末元初","戴表元","淡竹冈前沙雁飞，小花尖下柘丸肥。山云不见雨自薄，天气欲寒人正归。招伴祗须新稻酒，临风犹有旧苔矶。风流鬓发茎茎在，怪石老松今是非。经秋溪水碧洄洄，无数晓山如镜台。红叶流从龙奥出，白云飞向石门来。亦逢纸户曾相识，尚有樵踪且莫回。端为何人作风物，漫山漫谷野花开。休折山中松桂枝，溪鱼亦小莫垂丝。沙田翻白收粳后，霜树著红尝柿时。日落牛羊归径熟，天寒乌鸟向人慈。出云数里成官路，问事如何总不知。树淡云浓又一坡，招邀处处是行窝。梯岩危似蚁缘木，架屋高如鹊结窠。水味野栽茭白瘦，山毛人摘芋红多。行年四十不称意，更欲客游知奈何。"
"次韵答胡山甫兼简汪日宾","宋末元初","戴表元","白发诗翁南峡居，肯来与子不相疏。久知诸老难折简，端为此家多贮书。谈吐清无涉俗处，容颜衰似避兵初。溪梁一别还经岁，接得新诗锦不如。乱后交朋星散居，如君那得易亲疏。耐多但有客满座，忙绝不令儿废书。万里山河蓬鬓底，一春风雨杏花初。閒身共逊耽诗老，野服枯藤得自如。"
"梨洲寺","宋末元初","戴表元","不知何处起钟声，云作楼台雾作城。洲上稻肥初起垡，山中梨巨旧传名。林疏野地惟多石，气湿炎天亦少晴。东畔有潭闻险绝，岩前时现老龙精。一区鸡犬白云巅，乱后来看意惘然。劫火尚馀唐殿宇，土风宁是晋山川。沿溪客散三州路，并寺僧耕百亩田。欲访纵由题作句，矮碑祇在近时镌。"
"大名元复初郎中携示感遇五言八章次韵并陈东平曹子贞编修蓟丘曹克明 其二","宋末元初","戴表元","我登海山巅，群丘眇如芥。客来谈九州，更诘谁小大。神疲穆满驭，足茧神始载。终然方寸心，扰扰躯壳外。流光如急水，一去难复再。归来坐虚室，始觉身安泰。老马宁为驹，即且或甘带。名迹吾不嫌，全生聊远害。明有不见睫，智有不卫足。学静三十年，晚始悟无欲。履卑惧名高，居群忌行独。不见歌钟家，白日卧金谷。不见带索生，行吟扣哀竹。为君慎燕息，顾兔方在腹。"
"湖州","宋末元初","戴表元","山从天目成群出，水傍太湖分港流。行遍江南清丽地，人生只合住湖州。一饱悬天不待求，几人乾白少年头。君看滚滚东流水，到海成渊始懒流。"
"因营张村蛮窝并书所见","宋末元初","戴表元","老子来无一把茅，居然得此好洼坳。开塘谨避蛟龙窟，伐树须存乌鹊巢。头白西来不买田，时时却费买山钱。一丘一壑吾归矣，待得田多是几年。男儿三十气吞牛，漏尽钟鸣走未休。不问征西并处士，山中一样土馒头。"
"陈公哲梅花百咏","宋末元初","戴表元","梅下故人呼不应，石桥溪寺水泠泠。回头听得陈惊坐，一似春风吹梦醒。雪后西湖空碧波，酒徒消散也无多。白头醒眼春风里，奈此梅花百咏何。"
"读书有感","宋末元初","戴表元","鲁女悲嗟起夜深，当年枉却泪沾襟。如今已免邻人笑，老大知无欲嫁心。最爱徐生欲避秦，海天东去不通津。绝知胜似桃源境，男女同行五百人。"
"题苏李泣别图二首","宋末元初","戴表元","弓疲矢尽三千里，节弊衣穿十九年。流落天涯有离别，当时谁拟画图传。沙云如雪雪如尘，握手相看语语真。多少世间无泪面，一生错笑陇西人。"
"题赵子昂叠岫图","宋末元初","戴表元","百折云颠路尽通，无名怪木淡书空。相逢无问秋江客，不是巴中是剡中。白石青林底处无，侵云亦有小屠苏。桔花飞尽不归去，挥汗江城看画图。"
"九月西城无涧同陈道士衡上人","宋末元初","戴表元","仙翁面带江海色，释子口融冰雪浆。同是西风未归客，烧香煮茗作重阳。巾衣三客不须同，泉石相看我亦翁。最惜一轩秋烂熳，芙蓉池上木犀风。"
"赠屋西小陈秀才","宋末元初","戴表元","年少饥寒不足忧，笑谈有味自风流。等閒辍赠两兔颖，待看修成五凤楼。毛锥自是今无用，铁砚还知古可穿。不惜日抄三万字，胜储百亩剡中田。"
"铜山寺口初见梅花书寄何则颜二首","宋末元初","戴表元","吴歌楚舞送年华，忆著终还不似家。今日春风吹梦醒，铜山寺口见梅花。沙疏石瘦水涓涓，折得梅花费两年。更与何人说潇洒，香中行坐水中眠。"
"四明山中十绝 枫树坑","宋末元初","戴表元","雁飞不断楚天长，云路霜林级级黄。何处人烟有墟落，北风高垄散牛羊。山深不见焙茶人，霜日清妍树树春。最有风情是岩水，味甘如乳色如银。小横欲尽大横来，万壑千岩汹涌开。闻道洞天深几许，紫云深处有楼台。乱云穿尽得平芜，一段冰寒碧玉壶。犹是春风未相弃，山前吹长万龙须。洞深烟树碧氤氲，只采灵苗不采薪。闻着踪由多懒说，相逢莫有姓韩人。怪石惊湍吼不休，时时岩客饮寒牛。谁知此水明州去，浸作琉璃万顷秋。七里黄泥红树冈，西风果熟一村香。居人只道山深好，三百年来是战场。仙在人间不易寻，当时已道是山深。可怜华表标题处，夜夜猿啼枫树林。两颊棱棱额下分，更无坳处可藏云。西风怕夺行人眼，荞麦满山铺锦云。刘郎一去杳无踪，水白山青只故宫。欲问岩前老松树，人间禁得几秋风。"
"谢邻友陈仲学秀才惠玉芎苗二首","宋末元初","戴表元","坊州杜若自堪羞，沛国青粘亦懒求。那似一丛苍凤尾，等閒收味古瓷瓯。君家自有头风药，种在青青竹素园。此物但堪供暑啜，肯来相就发清言。"
"瑞上人求诗","宋末元初","戴表元","宝叶山中源悟师，布衲百结面如痴。十年相忆忽在眼，谈笑甚似仍耽诗。源公作诗可怜生，亦有谡谡山林声。见说丰姿委缣素，霜颊黛顶照人明。"
"雨中过泉教张子开","宋末元初","戴表元","平生剡梦十八九，短策还经静者居。一曲好溪山起处，数声疏雨雪初来。衣冠颠倒君休怪，筋力过从我有馀。却笑秋风洛阳掾，得归犹望食鲈鱼。"
"送陈养晦谒阆风舒先生四首","宋末元初","戴表元","嚼雪餐冰二十年，空山日月自风烟。从君识尽搜诗法，不透芗岩不是仙。大篇无法须自悟，小语有益最难寻。祇今人嫌此老谑，后来追忆直千金。大冠襜袂走纷纷，对面可容三斗尘。便令眼识天下士，此子已胜寻常人。无诗莫入阆风里，到却阆风那有诗。拾取松风作新曲，归来时向梦中吹。"
"同曹泰宇赋宝化凤花二首","宋末元初","戴表元","花开难得年年看，住近须还日日来。古壁危阑自颜色，不烦高筑凤皇台。凤皇不出几何年，莫怪山花惜杜鹃。一样春风好毛羽，回头曾管蜀山川。"
"东阳方韶卿惠古意七篇久不得和五月二十六日将假馆宗阳桥稍有閒暇乃为次韵因寄讯彼中吴子善前辈","宋末元初","戴表元","长岁狎纷諠，新庐稍疏静。虚名亦相累，簪佩来整整。青天戍楼柳，白日仙林杏。散书一长谣，消此清夏永。营营寄巢蜂，白昼争空花。跋跋缘壁虫，喧飞乱如麻。譬如恶俗士，便不挥鞭挝。桐君何处来，隔壁闻瓠巴。旧文空中云，零落迹易消。新交江上流，来去同奔潮。蔼蔼玄英孙，望之十舍遥。愿尔多黍稌，相投共箪瓢。人胆小于壶，揣想无限极。及其遂所愿，不过一消息。金华文物府，前哲馀楷则。千年万年名，岂使夸者得。作诗如挽船，学力乃篙橹。向来牛耳盟，诸老肯多许。玄晖云树荒，仲宣江海阻。之子归未归，相思慰风雨。德孤谁愿高，气寒谁愿清。斯文邹鲁来，壈坎劳其生。岂无性命忧，艰难愈同情。如何及门士，亦作胡越声。永康经济学，近古将无同。甥孙世其业，汗马收全功。我欲揽遗迹，双眸冰镜空。君亦跨黄鹄，吹箫白云中。"
"以羔裘如濡洵美且侯韵为八诗送夹谷子括赴明州推官","宋末元初","戴表元","鉴虚磨愈明，弦柔调自直。临民要儒术，非但用三尺。君看春秋学，从士能断国。人情岂相远，赠子以不惑。水耕当用牛，陆行当用马。诗书无近功，平世安可舍。吾州兵荒来，冠盖多苟且。宁无段干木，意气能少下。"
"书叹七首","宋末元初","戴表元","王生困缧绁，刘子急徵追。舒叟挈家走，几遭鞭与笞。我无三人辱，阖门但穷饥。饱死世更多，徒忧何以为。敢作小夫叹，聊为才士悲。舒子高品藻，王生怪衣冠。处世那得尔，譊譊真自残。刘子最多爱，逢人倾肺肝。劝我学其道，缩身可泥蟠。胡为亦不免，念此坐长叹。英英天上星，碌碌涧中石。升沉虽不同，精爽或相激。我有知名文，四海邯郸壁。遭逢不自閟，颇为谈者惜。谈者自不知，斯人宁易得。袁弟豁达人，陈兄静默士。平生少附丽，颇与同忧喜。迩来怪事发，谈笑不可拟。一为脱渊鱼，一为坠柯蚁。吁嗟其奈何，天运固如此。数友越州居，无书已三年。台州已无数，逢人每相贤。日夜忆远友，远者隔蛮烟。风气不择州，俗情轻目前。管鲍死何处，寄酒洒其阡。结友何用多，管鲍无三人。读书何用博，得少全其身。君有徇名子，扰扰起风尘。朝逐富儿餐，暮联豪士茵。归来反如客，鱼鸟亦相嗔。苏州米空熟，越州人不来。缓急托远婚，不如傍蒿莱。蒿莱在篱落，为我障浮埃。生女属他人，生男尚婴孩。从何得饘粥，作此聊自咍。"
"观村中祷雨三首","宋末元初","戴表元","十里不同云，五里不同雨。天公白茫茫，乃尔多肺腑。人言蛟龙神，象类可以取。蛇虫当此时，行路谁敢侮。飞腾信有术，忍待号者苦。咄哉神禹功，浩荡流万古。昨日苗穗赤，今朝洒然青。颇知穷旅人，百金换颜形。念尔虽微根，同禀造化灵。自古有枯旱，人类几千龄。恐是自生化，难皆问苍冥。野草人不怜，何独不凋零。西村送龙归，东村请龙出。西村雨绵绵，东村犹出日。共称西人良，或是穷可恤。谁知所雨粟，尽入东村室。儒生无爱憎，但喜蔬蓏实。通年一饱厨，犹在兔园帙。"
"山中玩物杂言十首","宋末元初","戴表元","时露下百草，流萤此飞翻。初如灰烬微，忽作秋星繁。念彼生育处，回光照其根。君莫轻流萤，流萤尚知恩。青橘霜露时，英英秀中园。问讯讯居人，今岁胡不蕃。云有孤儿来，手触枝上丸。呜呼此义木，痛感在吾言。野果散高林，雀鼠食之宜。设非人所残，一颗不敢窥。宁由网罻防，亦无神物司。食道固当尔，雀鼠犹有知。见狗须不走，见蛇须拱手。不走尔非偷，拱手亦相厚。无欺物自信，能胜谁肯负。不见吴山虎，郭文探其口。鸟有反舌者，自古比谗人。时气一朝迁，此舌竟不伸。众鸟莫不然，更鸣以存身。如何能言士，聒聒无止辰。犁牛有土德，体厚静绥绥。岂无牝牡情，不自求其雌。终朝草栈间，若忘渴与饥。嗟彼位儿高，乃尔难自持。精卫勇填海，鹖旦苦求明。明尚可得求，填海何时成。我观飞鸣族，一一各有营。但为口腹谋，遂尔遗其名。燕是孝义鸟，常栖孝义家。堂檐白日暖，上下静无哗。以此托躯羽，祸福审不差。谁云知数历，俗士义之夸。圃人忧孽虫，为蔬畜鸡雏。小鸡择虫啄，大鸡遂啄蔬。虫去蔬亦尽，对之可欷歔。昂昂高冠帻，反不小鸡如。蚯蚓食土壤，蚩蚩何所为。蜩蝉饮风露，蜕上高高枝。卑者慕其仙，飘飖安可追。倘令智相及，无羡亦无悲。"
"自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之","宋末元初","戴表元","贫贱如故旧，少壮即相依。中心不敢厌，但觉少光辉。向来乘时士，亦有能奋飞。一朝权势歇，欲退无所归。不如行其素，辛苦耐寒饥。人生系天运，何用发深悲。我居在穷巷，来往无华轩。辛勤衣食物，出此二亩园。薤菘郁朝露，桑柘浮春烟。以兹乱心曲，智计无他妍。择胜不在奢，兴至发清言。相逢樵牧徒，混混谁愚贤。松风四山来，清宵响瑶琴。听之不能寐，中有怨叹音。旦起绕其树，磈砢不计寻。清音可敷席，有酒谁与斟。由来大度士，不受流俗侵。浩歌相倡答，慰此雪霜心。中年涉事熟，欲学唾面娄。逡巡避少年，起秽不敢酬。旁人吁已甚，自喜计虑周。微劳消厚疚，浅辱胜深忧。从知为下安，处上反无俦。人生各有志，勇懦从所求。古人重畎亩，有禄不待干。德成禄自至，释耒列王官。不仕亦不贫，本自足饔餐。后世耻躬耕，号呼脱饥寒。我生千祀后，念此愧在颜。为农倘可饱，何用出柴关。村郊多父老，面垢头如蓬。我尝使之言，辞语不待工。古来名节士，敢望彭城龚。有叟诮其后，更恨道不同。鄙哉譊譊者，为隘不为通。低头拜野老，负耒吾愿从。去年秋事荒，贩籴仰邻州。健者道路间，什伯成朋俦。今年渐向熟，庶几民不流。书生自无田，与众同喜忧。作诗劳邻曲，有唱谁与酬。亦无采诗者，此职何可修。"
"六月十三日寿陈子徽太博十首以无官一身轻有子万事足为韵","宋末元初","戴表元","骄云散飞雨，随风为有无。老农终岁日，望施在须臾。平生官田粟，长此礼义躯。置之且勿戚，一饱任妻孥。青青泽中蒲，九夏气凄寒。翾翾翠碧羽，照影苍溪间。巢由薄天下，俗士营一官。小大各有适，自全良独难。穷居无公忧，私此长夏日。蚊蝇如俗子，正尔相妒嫉。麾驱非吾任，遁避亦无术。惟当俟其定，静坐万虑一。流萤出草莽，空飞乱星辰。蜻蜓水虫质，一变能轻身。物情羡速化，过眼异新陈。嗟嗟白屋士，吾方保吾真。当暑苦炎暍，日数秋风生。穷忧在衣褐，霜露亦可惊。徘徊念年少，岁月去已轻。岁月可奈何，学道恐无成。自古皆有隐，陶生隐于酒。炎氛四面集，一窟在北牖。世人羡桃源，桃源复何有。惟容醉乡徒，百世得相友。永日岂无饥，盗粟非所拟。暍行岂无劳，恶木非所止。君家碧梧轩，莲荷泛芳沚。我来息凉阴，嘉宾荐君子。幽虫聒午枕，掩抑声千万。风前以虚鸣，蟋蟀最多怨。我静乃得闻，一一来自献。憧憧道傍子，与尔故相远。炎方有朱鸟，璀璀颜色异。土人目为凤，信尔可安致。生雏固当奇，千岁会一至。纷纷鸿燕期，寂寂非我事。朝游剡山巅，暮戏剡山足。英英丹霞洞，不受尘土辱。飞仙复何许，诸子如立鹄。酌君沧浪泉，和君紫芝曲。"
"阆风舒先生客居棠溪袁仲素家见示竹帘诗戏作问答二首","宋末元初","戴表元","剡竹吾问君，班班为谁设。一登君子堂，迥与凡界绝。陂龙鳞故鲜，湘娥泪犹热。既能露文章，匠手安得辍。所怜无可娱，如伴枯禅灭。千金散红裙，一镜垂白发。定非夏侯衣，高堂挂秋月。何物非可怜，聿向翁户设。翁好诗更佳，萧然得三绝。他家少年丛，徒尔歌舞热。正如阅优场，未久意先辍。翁今一室老，高卧百念灭。汤炉松林风，纸帐梅花雪。时时有佳客，文字送日月。"
"感物二首","宋末元初","戴表元","騄骥今失群，亦自矜趫腾。俛仰岁时久，帖然困蚊蝇。豪鲸逸其穴，天水成沧溟。岂无鱼鳖交，望望为所憎。物理有翕张，达人同废兴。幸无怵迫忧，聊复曲吾肱。鱼目出泥沙，空村百金珍。豫章值拥辏，细细供蒸薪。论材何必多，适用即能神。托交何必深，寡求永相亲。鲍叔拙羁鲁，张生穷厄陈。茫然扳援际，岂意出风尘。"
"东门行二首","宋末元初","戴表元","春风颠狂卷地起，吹动江城寒劫灰。江城千家丹碧窟，过眼不复馀楼台。九辀烛龙竟为尔，六尺海鸱安在哉。平原无人金谷散，惆怅东门归去来。松枝可餐不可久，蕨萁可舂难入手。书生身业值无年，翰墨千囷不充口。烟州何客钓寒鱼，江郭谁门倚残柳。琴台歌管无处寻，惆怅东风几回首。"
"吴姬曲五首","宋末元初","戴表元","吴姬来，吴船荡漾湖花开。隔堤迎笑欲飞举，不用少年多桨催。问君青春得几许，看取架上红玫瑰。吴姬歌，歌声宛宛歌情多。当尊一阕且呼酒，酒遍馀声无奈何。春风颠狂亦如我，坐见花外摇湖波。吴姬舞，朝看成云暮看雨。偶然欲笑一回眸，锦段金钱落如土。谁家学取野鸳鸯，终日痴迷弄沙浦。吴姬醉，浓花烂蕊春憔悴。当筵赌令讳空拳，忘却拈三并数四。坐中痴客尽偷看，翠亸云翘攲不坠。吴姬归，潮光烛影红辉辉。中心有语不敢吐，安得作月生汝衣。明朝花下更须醉，放取后园莺燕飞。"
"次韵答邻友近况六首","宋末元初","戴表元","十百琅玕接屋山，麦花淡白菜花班。村园富贵谁消得，更看溪南墨牡丹。炊成日影三竿直，睡起溪流十尺高。懵懂不知何岁月，山风吹白镜中毛。祝鸡归后放牛初，小立溪梁看打鱼。渐喜村邻尽相识，向来朋旧却无书。剡源田舍谁能识，只此桃源有路通。草长岸漫渔堑北，月明人语纸槽东。三间瓦屋数弓园，旋学桑麻又一年。村酒沾唇频得酒，山歌出口即成篇。舍南舍北种田郎，唱得田歌曲曲长。莫学傍村游侠辈，茜红抹额臂擎苍。"
"九日在迩索居无聊取满城风雨近重阳为韵赋七诗以自遣","宋末元初","戴表元","穷人忧夜长，壮士惜日短。重九俗所欣，我意乃迩懒。岂无解忧酒，累酌不能满。东园富诗材，红实垂纂纂。忧患与寒暑，攻人如五兵。中年学养道，严于守坚城。秋风不相贷，白发日夜生。白尽会须止，阅熟已不惊。秋气一以深，四野嘶严风。晨兴视庭树，今昨忽不同。超腾谅无术，俛仰此世中。作诗欲何为，赠子以固穷。粲粲黄菊花，照我原上土。拒霜亦多态，终日相媚妩。春花岂不美，嗟此风露苦。正命何所尤，生迟后甘雨。山鸡鲜羽毛，野鹘健爪吻。秋高草木空，屏处亦可隐。一为嗜欲牵，遂与笼槛近。作书报孔鹄，出入宜少谨。生世悔识字，祝身如野农。勤劳养尊老，膳味日可重。农篘熟新黍，耕休有过从。行吟答松籁，此乐踰歌钟。雁雁西北来，亦复东南翔。动物各有时，吾当谨行藏。厚墐违严风，密袂禦凛霜。陶然茅檐下，一笑生春阳。"
"句","宋末元初","戴表元","酣歌待约东邻伴，泼面晴风涨酒澜。更有邻墙全处士，醉吟能泛百杯宽。"
"五杂俎","宋末元初","戴表元","五杂俎，金花绫。往复来，官路程。不获已，始归耕。五杂俎，斑斓衣。往复来，反哺儿。不获已，为人师。"
"归舟二首","宋末元初","甘泳","片帆悬空秋满腹，凉月淡淡天无波。平生湖海元龙意，早入西风渔棹歌。天壤岂无苏季子，恨我不识韩荆州。遥山苍苍暮云碧，何许一笛芦花秋。"
"春江十咏 午窗山色","宋末元初","黄元实","门外青溪溪外山，山光长在有无间。白云飞尽晴窗午，喜见遥峰露一班。春江雨过水溶溶，短棹孤篷有钓翁。钓罢归来天向晚，一桡咿嘎月鸣中。漠漠江烟晓未开，行人唤渡过江来。一篙不见水清浅，撑散眠鸥石畔苔。熟睡晴沙爱暖曦，鸬鹚鸂鶒莫相疑。江花江草春将遍，我亦忘机总不知。杨柳青青夹岸垂，含烟带雨总相宜。苏公十里湖边树，谁遣东风一夜移。芳草平原日带曛，数声牧笛隔江闻。江空馀响随风起，剡剡归鸦落暮云。"
"武夷山二首","宋末元初","黄元实","宾云奏彻控青鸾，綵幔香销生翠寒。三十六峰秋色里，月明人倚玉阑干。九重云外步虚声，十二时中太古情。为问当年赤松子，人生何处是功成。"
"濉阳八景 洋背春烟","宋末元初","黄元实","平芜百亩敞南郭，四散人家隐篱落。翳翳桑麻晓色浓，霏霏竹树晴光薄。大厦微茫垂柳边，残烧杳蔼苍山前。侍郎故园渺何许，玉涧日煖流寒泉。苍涯倒浸太阴黑，倾动变化在倏忽。玉盘一夜出龙宫，金波万顷涵蟾窟。木犀香湿露满山，斗角光动风生澜。何人拔剑插桥柱，直通银河上广寒。碧空直耸石桥杪，一径林间几萦绕。不窥城市入境中，上梯宫殿出尘表。潮师咸道雁塔高，三分留记龟石牢。此地令人忆谢傅，何当携手同游遨。嵬嵬圣石倚霄汉，障断濉南山一半。荒郊冰柱尽消融，霁日琼崖尚璀璨。鹤仙剪木飞云端，玉女弄月坐石盘。可怜射猎人物远，瀑凌万壑弓旌寒。溪西诸峰崒且壮，一峰秀出横屏幛。晴川落日漾馀波，碧树红霞闪清涨。青山咫尺常相望，旸谷万里昭回光。谁能乘风度绝顶，空陵倒影观扶桑。宏博坊前望溪曲，沙平岸涧水深绿。孤舟妥帖若乘槎，短棹咿哑如转毂。行□憧憧风雨忙，济川滚滚流泽长。谁谓江河渺空阔，半篙一苇俱可航。沈沈绀宇据城阜，屹屹云楼挹星斗。画廊风静木鱼閒，青山日出华鲸吼。蒲山蒲谷俱闻声，随叩随应何容情。唤回迷途有归客，一滩月色浮空明。凤山胜绝三不见，竹木苍苍隔台殿。仙宫云构接丹梯，清昼璆声袅香篆。步虚讽彻瑶草凉，朝真斋罢紫芝香。侍宸白日骑鹤去，雷符绕壁馀神光。"
"游桃花坞次郭祥卿陆友元二首 其二","宋末元初","龚璛","野水自行路，松风谁掩关。仙家忘日永，老圃得春悭。梦已投林下，生当出世间。玄同二三友，大智本閒閒。三月西城多少花，暖风吹雨过晴霞。海棠昨日开时路，山鸟清阴到处家。长袖挽春携手去，小舆舁醉一肩斜。闲人好在江湖酒，只办年年赏物华。"
"雨篷二首","宋末元初","龚璛","黄篾江南舫，风烟春水波。轻推横画卷，薄暮理渔蓑。俛首安身了，浮生涉世多。庾冰正在此，潇洒扣舷歌。正在籧篨下，犹疑箬笠前。凄迷不寐客，飘泊未归船。枕藉无馀地，江湖有漏天。平生万里意，风趁一帆悬。"
"呈高显卿参政二首","宋末元初","龚璛","人材并用几相投，法度难持每独忧。众味调和羹一鼎，此身屹立柱中流。时贤幸际升平福，世事深烦久远谋。满眼江湖又丰岁，汉廷行拜富民侯。支离无状获升堂，旧事惊嗟重永伤。葛帔令人愧刘峻，鸡群往日见嵇康。车书混一谁东道，风树凄迷此异方。文献北来今咫尺，敢从公衮借馀光。"
"题子昂两小幅画二首","宋末元初","龚璛","西风山欲瘦，败叶不辞柯。幽草无人识，其如岁晚何。竹萌终抱节，叶落始归根。惨惨秋无际，依依石不言。"
"题赵子固水仙墨梅二首","宋末元初","龚璛","神仙何渺茫，子固类元章。奕奕湖海气，明明金玉相。春风的皪微，凝笑补之肥。大似廉仲宣，雅疑陈去非。"
"题兰花二首","宋末元初","龚璛","绿叶兮紫茎，数花香正足。为我语涪翁，山矾水仙俗。孤竹皆殷墨，两龚真楚清。试凭兰与蕙，难弟复难兄。"
"记梦二首","宋末元初","龚璛","渺渺东西南北路，扁舟重载老侵寻。夜凉破梦秋虫语，一笑平生万里心。睡时作梦觉时醒，更欲哦诗恼性灵。缓步行来良久坐，秋槐花落露初零。"
"题郑子实所藏燕穆之龙图山水及牛戬雁图","宋末元初","龚璛","八月望夜题此画，莲花漏冷秋沈沈。仁人义士不可见，万叠好山千古心。飞来两雁不成字，偶得一滩相并眠。南国江天秋欲雨，西风木叶夜如年。"
"题邓觉非观兰图二首","宋末元初","龚璛","小桥流水曲阑西，悄悄寒鸦意欲迷。九畹滋兰香一国，茶烟禅榻是幽栖。玉渊桥下别君处，明月海边生乱云。独自归来坐无寐，长空云尽月如君。"
"王伯仪往洞庭祭龙祠同游不暇赋四绝因记昔游","宋末元初","龚璛","幽洞髯龙老不眠，眼明初识醉乡仙。来参缥缈峰头句，付与齐州九点烟。石塘小泊欲三更，商估归船唱月明。睡觉方知过湖去，晓风芦苇作滩声。仙翁释子杂渔樵，容我游人问路遥。种树园林看驯鹿，采菱风日荡轻桡。湖上西山青一螺，白头人怕白头波。春来秋去扁舟在，园客相邀种橘窠。"
"夜凉偶题寄子中弟","宋末元初","龚璛","夜凉细雨枇杷树，相送无眠到枕前。何时酿熟山中酒，却数东游二十年。岁岁言归归未得，家书不复送归期。看云忆弟在何许，三百里程长别离。石门小坞五州南，二父遗基履见庵。租户田间斲秧马，墓人雨过扫松蚕。五岳名山终遍游，今人那复晋风流。向来婚嫁无难事，及至中州见白头。吴中粳稻甲天下，我种薄田当水涯。梅霖本为岁太旱，百亩其如数口家。"
"王宽斋送菊","宋末元初","龚璛","闭门伏枕重阳过，病起谁来伴病夫。王家园里秋光好，须送黄花三两株。忆与诸贤入醉乡，黄金得意买秋光。微红淡白相辉映，遮莫雨来深院荒。今朝无事要花开，盛酒老盆移菊栽。若觅庾冰犹在此，信知陶令早归来。"
"玉茶二首","宋末元初","龚璛","窗外西风开玉茶，春山传味更传花。年年冰雪通红火，纵不同时总一家。乳白晴云瀹嫩茶，秋江一色赋奇花。鬓丝禅榻看花笑，惟有玉川真当家。"
"金沙道中二首","宋末元初","龚璛","野翁依约事春农，试手閒门种两松。门外行人踏残雪，肩舆小驻见茅峰。呼酒得鱼鱼满罛，削来甘藕脆如无。行人若过南兴郡，白浪休摇长荡湖。"
"蕙花二绝答李翠璧","宋末元初","龚璛","山谷幽兰春正开，芳菲堂下为谁栽。底须闲辨招魂注，更看光风转蕙来。生须百亩纷披绿，一干数花香更足。却恨涪翁是楚人，诗到山矾水仙俗。"
"天平道中二首","宋末元初","龚璛","望荼䕷好雪䰐鬖，暖日和风信去帆。寂寂馀香花数点，晴波欲动嫩凫搀。鼓声依约分鱼市，不负侬家白酒鲜。粳稻新秧及时插，苧衣清楚入梅天。"
"和静春赠唐心月韵","宋末元初","龚璛","白苧萧然凉意回，清尊不共故人开。江湖水满雁鸿过，天地秋高风雨来。我看浙江无数山，尽携明秀与俱还。平生此复兴不浅，宛转小诗料理间。越来溪头烟水秋，绵绵洲渚忆曾游。城下荷花望不极，城上乌栖乐未休。旧雨人来今不来，柴门自为晚凉开。平生所得二三子，一日须来一百回。"
"雨中简韩竹閒二首","宋末元初","龚璛","拥被寒逾峭，雨声遥夜来。蛙鸣东阶下，柴门犹未开。寂寞秋在念，芳菲发先衰。昔我二三友，晤语初阳台。采采一寸芹，靡靡不食饱。王孙从何来，芳年亦同老。徒忧侵病颜，积霭迷远抱。犹能尊酒期，共语山中好。"
"次马唐卿与高参政八诗","宋末元初","龚璛","芒芒九土大，赫赫初日临。迢迢江之南，斯民有呻吟。伊谁分顾忧，志通亦惟深。将令被其泽，王道由仁心。冗官固当汰，一手挥万蝇。群类虽难除，臭腐宁久凭。致治固有要，必去世所憎。彼物无已害，天民本蒸蒸。斯民如良苗，岂堪食根蟊。抵冒取其财，不尽有不休。汉人附五行，周家先九畴。正直方世用，万古清风留。唐人作丞相，分当食万羊。不知苦辛者，但取充饥肠。祇今天下宰，圣明登俊良。勿言公孙俭，布被意何长。粳糯三百万，连樯发南溟。岁计给浩穰，来音倾耳听。明公顺天道，坐镇鱼龙腥。未羡蒋漕使，风旂立中庭。菁莪正乐育，泮水涵至清。自公勖多士，非时无所争。垂帘昼閒寂，岂无读书声。口耳四寸间，慎思辨宜明。编氓召往役，破产纳宫中。吁嗟不均患，兼并遂成风。义米可救弊，上下当齐同。譬如山有林，众木成其丛。吴市昔繁盛，酒垆器铮铮。子钱永为额，官榷久不行。干办责府城，醉梦相死生。损多以予少，人心刻嘉名。"
"云石诗为庆上人作二首","宋末元初","龚璛","世间一切法，如云行空中。太空不待云，因云而见空。英英出山云，去作丰年雨。归来化为石，点头了无语。"
"次赵可大见赠二首","宋末元初","龚璛","江浦有捐佩，幽兰共芳馨。解后展良晤，习容观玉声。翱翔谁与偕，即之溯修名。友士常来足，蹇予车盖倾。寒宵念邻居，皎月临中庭。信知西坡翁，老眼千载明。士生有穷达，不辱斯为荣。美哉慈乌诗，倚歌鼻酸辛。矫矫寸草微，茫茫天地恩。人人有此乐，回看亲舍云。何如奉菽水，晼晚严晨昏。但云谷口耕，名为京师闻。"
"述怀二首","宋末元初","龚璛","古道直如矢，古心能断金。今人思古人，寥落谁知音。旭日临前除，暄风散幽襟。相彼好鸟鸣，择阴嘉树林。岂无念朝饥，溉之釜与鬵。大川无停波，高山上嵚崟。白发何由玄，寒暑日夜侵。叔孙独楚制，庄生常越吟。载歌行路难，歌阕意弥深。葺荷不用织，采莲尚可食。芳时安可常，秋风鸣槭槭。美人明月珰，青霓以为裳。手揽北斗柄，低昂挹天浆。天浆解渴心，下土何茫茫。九牡阊阖开，寸诚函绿章。焉得飞仙术，与陪鸾鹤翔。所忧岁年驶，敢畏道阻长。启户辨夜色，驱车溯晨光。终然江海澨，临路空徬徨。"
"题宋杨大年山景二首","宋末元初","龚璛","漠漠云连远水，荻湾舂锄成双。误随绛城叶影，王孙本愿秋江。蒲柳萧条秋晚，错漠江南远村。碛月照人无寐，翻江要湔泪痕。"
"勉无咎","宋末元初","熊鉌","万古纲常六尺躯，可嗤杜老悔为儒。林间已听鸠呼妇，竹外行看凤引雏。倘有牛眠先卜兆，岂无盘谷早营菟。世间忙处应多错，尽把韦弦玩座隅。唤作三才祇此躯，乾坤一日可无儒。稍馀礼义存馀脉，亟把诗书教小雏。黑窣窣时鱼是鲁，声呜呜处虎为菟。祇今时节当如此，可笑迂生独向隅。"
"入武夷山二首","宋末元初","熊鉌","一见识君多道气，再陪杖屦此跻攀。高山流水知公志，明月清风共我闲。落落半生心未泯，寥寥千载事相关。出山一步尘埃满，便好赍粮莫出山。试问山中亦何好，见山便自喜居山。不堪造物半生役，枉使男儿百岁闲。天柱沈冥阴雨外，幔亭缥渺彩云间。苍生辛苦何终极，控鹤仙人去不还。"
"送税官仇副使诗十首","宋末元初","熊鉌","儒道未易行，俛首为禄仕。仕而不得禄，卓哉见廉吏。关征足自润，人谓恶能廉。吾独知彦脩，一叶亦不沾。莆城如斗大，征额钜万积。逭责犹未能，馀润安可得。市廛有宽征，僚吏无间言。弊例亦麾却，益知彦脩贤。课馀自哦诗，诗罢还教子。时时视橐馀，质鬻市薪米。世无半山叟，叹息屏间诗。曾参尚投杼，知己何敢期。古来抱关人，玩世可无闷。内省既不愆，得仁又何怨。正直男子身，自有神与谋。世治天理现，何必事祷求。彦脩但自脩，逆境堪进德。知我自有天，纯固在学力。世事良可见，浩荡书生心。先民亦会计，儒道终当行。"
"上张廉访","宋末元初","熊鉌","荒山十室九无人，行道三年两调兵。闻得老贪今授首，老夫买犊要春耕。书生久叹三纲绝，天道那无一发存。东海不须更忧旱，迩来一妇已无冤。道傍竹马綵旌旗，颂德歌辞纪政碑。使者郊原问民瘼，也应采到老夫诗。"
"游南园次傍花随柳句","宋末元初","熊鉌","忧世心衰且乐天，不妨飞咏此云川。天高地下有千载，物换人非无百年。柳绿花红别一天，新来人物旧山川。若为唤起尧夫梦，再整三千六百年。"
"上严廉访十首","宋末元初","熊鉌","七闽天南陬，实惟文明方。风气一以开，文治何其昌。我思常公化，迪我真无疆。开端固匪易，再造伊谁当。大哉伊洛传，正统接洙泗。一源肇南来，九曲清日泚。百年尚无有，千载那可俟。崇台励风化，此是第一义。四海文公书，行世日杲杲。晚年制作心，三礼重探讨。质文贵时宜，消长关世道。烱然百圣心，来哲当有考。因思传记学，本欲释经义。春秋列三家，仪礼亦存二。荆舒彼何人，繁碎妄讥毁。煌煌姬孔书，坐此竟废弃。春秋得忠臣，炎绍犹有述。至今十七篇，末学或不识。乾淳有大儒，奏请非不力。一时欠良遇，志士重嗟惜。古人重民教，礼乐用为急。虞书有三官，周典犹二职。太学领奉常，西都有馀责。两生既不来，何参又无术。汉兴历数世，兹事竟未遑。一绝不复续，千载重慨慷。房魏辅贞观，汗沈空流浆。开宝袭唐陋，仪俨负义方。煌煌五星聚，瑞世启文治。明道十事奏，横渠一方议。有志不得行，曲学竟持世。六经亡其一，此责竟谁诿。南方尚秉礼，文风未云衰。释奠古雅乐，乡饮旧汉仪。表章在正学，舍鲁将安之。愿言假良遇，制作逢昌时。斯文迓续交，天意岂无拟。猗欤恪斋翁，雅意敦典礼。推行大经纶，宣风自兹始。百世常公祠，罔俾独专美。"
"赠王典史五首","宋末元初","熊鉌","百里古君侯，一邑天下积。掾曹拟六官，典领几相职。民亲教弥数，职要事应剧。慎哉勿辞卑，儒术随所益。愚尝闻之师，六官欠经制。户礼与刑兵，上法天时四。丞曹象阴阳，右左各分治。斯言扩前闻，大小岂殊致。自从大道裂，教法日益殊。文学与政事，往往成两途。簿书吏应俗，佔毕儒诚迂。二者不相能，世道良可吁。每爱湖学规，明经必治事。待宾与吏师，伊川有成议。皇极欠统一，体用非有二。早学无专科，已仕竟何试。我爱熙然翁，识畅度亦夷。饰政必以儒，公馀只吟诗。利欲胶盆中，三叹斯人希。安得公伯辈，万宇阳春熙。"
"寄赵菊东山长三首","宋末元初","熊鉌","男儿贵神交，何必见颜色。大江有佳士，梦寐不可得。忽来幔亭间，片云不相识。娟娟已在眼，犹此一水隔。澹然幽贞姿，乃是夕英菊。托根九秋抄，霜露凄已肃。我疑灵均伴，只有渊明独。采采黄金花，岂意杜陵曲。胡为此不采，却采泮水芹。圣人望鲁念，彼黍车辚辚。馀泽孟孙氏，管商何足论。新畬有陈根，犹是丰芑春。"
"三山先贤祠落成八首","宋末元初","熊鉌","填宿久旅奎，一朝开文治。行歌闽水春，芹藻见新意。林亭郁环合，祠宫敞宏丽。欲赓泮宫颂，且作乡校议。平地忽突兀，敏手何神哉。蔼然色笑中，见此通济才。入门知我心，三岁犹初来。祀典关百世，所贵重讨裁。道原出于一，秩祀安有二。作俑唐开元，损益端有俟。杨马彼何人，周程列其次。论议轻一时，典祀误来世。共惟无极翁，混元再开辟。关洛与考亭，杲杲行世日。惟此五大贤，人极赖以立。谓宜昭明荐，千古为令式。武夷九曲水，流出三神山。考亭得勉斋，壁立孔门颜。信斋继其志，经礼赖以完。六经复其一，百世功不刊。忆昔文治初，观风有常公。维时得欧阳，名籍上国通。当年主宾美，至今蔼馀风。新祠荐泉菊，还宜列同宫。州牧风化遗，乡贤典刑旧。年代较后先，人品类贤否。公议岂有情，祀典固非苟。道义思无疆，功言期不朽。伟哉云溪翁，兴学功百世。岂求奂轮美，作事见典制。迂生吐狂愚，万一裨末议。他时勒坚珉，洋洋可无愧。"
"七夕遇雨访石堂先生","宋末元初","熊鉌","今宵无月烛，鬃瓢泻银河。谁言滂沱泪，恨此离别多。尔会亦云数，吾感亦如何。冀亳与歧山，一际五百年。洙泗岂无集，未遇时运偏。世降道愈悠，击壤呼尧天。东都亦论道，忽梦金光身。太和岂无治，髽发终殊伦。夜半一炷香，命世胡邅屯。混之再开辟，唤觉千载迷。龙门空宝匣，明月照玉溪。五纬集未久，又报填旅奎。高高不可问，神光终朦胧。云锦不成报，谩尔欺盲聋。柱维久倾折，会有补炼功。"
"赫曦台四景 薄暮明霞","宋末元初","熊鉌","赫曦薄暮真奇绝，初到残阳复西没。仙霞山外何处山，五彩云霞互明灭。须臾群阴解剥尽，雨脚如麻渐开豁。冥冥勃勃不可留，空有残霞半天赤。赫曦日夕真奇绝，最好中秋看明月。竦身飞上第一峰，不觉清寒近天阙。初离海角犹朦胧，行到天心转光洁。今宵端正照山河，长笛一声愁欲裂。赫曦中夜真奇绝，起视茫茫大瀛渤。风涛雪浪无际涯，绝岸时看孤岛出。洪炉巨甑如蒸炊，囿形宇宙非金石。直凌倒景窥三光，俯见尘寰如超越。赫曦清昼真奇绝，远望海门观出日。金戈铁骑走千峰，闪闪万旗张天赤。神龙飞上使人惊，烁眼祥光成五色。扶桑欲出升何难，认取真情凝太极。"
"句","宋末元初","缪鉴","雁沈秋驿雨，鸡送晓窗灯。门当车马道，帘隔利名尘。病犹有药扶持老，贫为无心俯仰人。既能事汉识真主，何必下齐求假王。"

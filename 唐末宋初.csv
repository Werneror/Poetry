"题目"，"朝代"，"作者"，"内容"
"登戎州江楼闲望","唐末宋初","幸夤逊","满目江山四望幽，白云高卷嶂烟收。日回禽影穿疏木，风递猿声入小楼。远岫似屏横碧落，断帆如叶截中流。"
"雪","唐末宋初","幸夤逊","片片飞来静又闲，楼头江上复山前。飘零尽日不归去，帖破清光万里天。"
"云","唐末宋初","幸夤逊","因登巨石知来处，勃勃元生绿藓痕。静即等闲藏草木，动时顷刻遍乾坤。横天未必朋元恶，捧日还曾瑞至尊。不独朝朝在巫峡，楚王何事谩劳魂。"
"句 其一","唐末宋初","幸夤逊","若教作镇居中国，争得泥金在泰山。"
"句 其二","唐末宋初","幸夤逊","才闻暖律先偷眼，既待和风始展眉。"
"句 其三","唐末宋初","幸夤逊","嚼处春冰敲齿冷，咽时雪液沃心寒。"
"句 其四","唐末宋初","幸夤逊","蒙君知重惠琼实，薄起金刀钉玉深。"
"句 其五","唐末宋初","幸夤逊","深妆玉瓦平无垄，乱拂芦花细有声。"
"句 其六","唐末宋初","幸夤逊","片逐银蟾落醉觥。"
"句 其七","唐末宋初","幸夤逊","巧剪银花乱，轻飞玉叶狂。"
"句 其八","唐末宋初","幸夤逊","寒艳芳姿色尽明。"
"送武补阙","唐末宋初","襄阳妓","弄珠滩上欲销魂，独把离怀寄酒尊。无限烟花不留意，忍教芳草怨王孙。"
"听琴","唐末宋初","王元","拂尘开素匣，有客独伤时。古调俗不乐，正声君自知。寒泉出涧涩，老桧倚风悲。纵有来听者，谁堪继子期。"
"怀翁宏","唐末宋初","王元","独夜思君切，无人知此情。沧州归未得，华发别来生。孤馆木初落，高空月正明。远书多隔岁，独念没前程。"
"题邓真人遗址","唐末宋初","王元","三千功满仙升去，留得山前旧隐基。但见白云长掩映，不知浮世几兴衰。松稍风触霓旌动，棕叶霜沾鹤翅垂。近代无人寻异事，野泉喷月泻秋池。"
"句","唐末宋初","王元","江城卖药常将鹤，古寺看碑不下驴。"
"句","唐末宋初","王元","伴行唯瘦鹤，寻寺入深云。"
"句","唐末宋初","王元","伴行惟瘦鹤，寻步入深云。"
"下瞿塘寄时同年","唐末宋初","王周","春寒天气下瞿塘，大壤溪前柳线长。须信孤云是孤宦，莫将乡思附归艎。"
"小园桃李始花偶以成咏","唐末宋初","王周","桃李栽成艳格新，数枝留得小园春。半红半白无风雨，随分夭容解笑人。"
"石首山","唐末宋初","王周","首出崔嵬占上游，迥存浓翠向荆州。空闻别有回山力，却见长江曲尺流。"
"会哙岑山人","唐末宋初","王周","渝州江上忽相逢，说隐西山最上峰。略坐移时又分别，片云孤鹤一枝筇。"
"施南太守以猿儿为寄作诗答之","唐末宋初","王周","虞人初获酉江西，长臂难将意马齐。今日未啼头已白，不堪深入白云啼。"
"施南路偶书","唐末宋初","王周","大石岭头梅欲发，南陵陂上雪初飞。苦无酒解愁成阵，又附兰桡向秭归。"
"湖口县","唐末宋初","王周","柴桑分邑载图经，屈曲山光展画屏。最是芦洲东北望，人家残照隔烟汀。"
"藕池阻风寄同行抚牧裘驾","唐末宋初","王周","船樯相望荆江中，岸芦汀树烟濛濛。路闻堤缺水如箭，未知何日生南风。"
"自和","唐末宋初","王周","一片残阳景，朦胧淡月中。兰芽纡嫩紫，梨颊抹生红。琴阮资清格，冠簪养素风。烟霄半知足，吏隐少相同。"
"和程刑部三首 其一 公会亭","唐末宋初","王周","公事公言地，标名姓必臧。江山如得助，谈笑若为妨。均赋乡原肃，详刑郡邑康。官箴居座右，夙夜算难忘。"
"和程刑部三首 其三 清涟閤","唐末宋初","王周","照影翻窗绮，层纹滉额波。丝青迷岸柳，茸绿蘸汀莎。片雪翘饥鹭，孤香卷嫩荷。凭栏堪入画，时听竹枝歌。"
"和程刑部三首 其二 碧鲜亭","唐末宋初","王周","飋飋笼清籁，萧萧锁翠阴。向高思尽节，从直美虚心。迥砌滋苍藓，幽窗伴素琴。公馀时引步，一径静中深。"
"志峡船具诗 其四 百丈","唐末宋初","王周","少尝侍先君，馀闲诵白氏。始得入峡诗，深味作诗旨。云有万仞山，云有千丈水。自念坎壈时，尤多兢慎理。山束峡如口，水漱石如齿。孤舟行其中，薄冰犹坦履。孱颜屹焉立，汹涌勃然起。百丈为前牵，万险即平砥。破之以筼筜，续之以麻枲。砺之坚以节，引之直如矢。杼轴连半空，长短随两涘。铁锁枉驰名，锦缆谩称美。长绳岂能系，朽索何足拟。苟非?之为，胡可力行此。"
"志峡船具诗 其三 戙","唐末宋初","王周","箭飞峡中水，锯立峡中石。峡与水为隘，水与石相击。濆为生险艰，声发甚霹雳。三老航一叶，百丈空千尺。苍黄徒尔为，倏忽何可测。篙之小难制，戙之独有力。猗嗟戙之为，彬彬坚且直。有如用武人，森森矗戈戟。有如敢言士，落落吐胸臆。拯危居坦夷，济险免兢惕。志彼哲匠心，俾其来者识。"
"志峡船具诗 其一 梢","唐末宋初","王周","制之居首尾，俾之辨斜正。首动尾聿随，斜取正为定。有如提吏笔，有如执时柄。有如秉师律，有如宣命令。守彼方与直，得其刚且劲。既能济险难，何畏涉辽夐。招招俾作主，汎汎实司命。风乌愧斟酌，画鹢空辉映。古人存丰规，猗欤聊引證。"
"志峡船具诗 其二 橹","唐末宋初","王周","用之大曰橹，冠乎小者楫。通津既能济，巨浸即横涉。身之使者颊，虎之拿者爪。鱼之拨者鬣，弩之进者筴。此实为相须，相须航一叶。"
"金口步","唐末宋初","王周","两山斗咽喉，群石矗牙齿。行客无限怨，横吞一江水。"
"金盘草诗","唐末宋初","王周","今春从南陵，得草名金盘。金盘有仁性，生在林一端。根节岁一节，食之甘而酸。风俗竞采掇，俾人防急难。巴中蛇虺毒，解之如走丸。巨叶展六出，软干分长竿。摇摇绿玉活，袅袅香荷寒。世云暑酷月，郁有神物看。天之产于此，意欲生民安。今之为政者，何不反此观。知彼苛且猛，慎勿虐而残。一物苟失所，万金惟可叹。莫并蒿与莱，岂羡芝及兰。勤渠护根本，栽植当庭栏。寄言好生者，休说神仙丹。"
"齿落词","唐末宋初","王周","己卯至庚辰，仲夏晦之暮。吾齿右排上，一齿脱而去。呼吸缺吾防，咀嚼欠吾助。年籥惜不返，日驭走为蠹。唇亡得无寒，舌在从何诉。辅车宜长依，发肤可增惧。不须考前古，聊且为近喻。有如云中雨，雨散绝回顾。有如枝上叶，叶脱难再附。白发非独愁，红颜岂私驻。何必郁九回，何必牵百虑。开尊复开怀，引笔作长句。"
"赠怤师","唐末宋初","王周","水中有片月，照耀婵娟姿。庭前有孤柏，竦秀岁寒期。坚然物莫迁，寂焉心为师。声发响必荅，形存影即随。雪花安结子，雪叶宁附枝。兰死不改香，井寒岂生澌。晨炉烟袅袅，病发霜丝丝。丈室冰凛冽，一衲云离披。顾此名利场，得不惭冠绥。"
"荅同年李昉见赠次韵","唐末宋初","邓洵美","词场几度让长鞭，又向清朝贺九迁。品秩虽然殊此日，岁寒终不改当年。驰名早已超三院，侍直仍忻步八砖。今日相逢翻自愧，闲吟对酒倍潸然。"
"和表弟包颍见寄","唐末宋初","徐铉","平生中表最情亲，浮世那堪聚散频。谢脁却吟归省阁，刘桢犹自卧漳滨。旧游半似前生事，要路多逢后进人。且喜新吟报强健，明年相望杏园春。"
"九江旅夜寄山中故人","唐末宋初","伍乔","弱柳风高远漏沈，坐来难便息愁吟。江城雪尽寒犹在，客舍灯孤夜正深。尘土积年粘旅服，关山无处寄归心。此时遥羡闲眠侣，静掩云扉卧一林。"
"冬日道中","唐末宋初","伍乔","去去天涯无定期，瘦童羸马共依依。暮烟江口客来绝，寒叶岭头人住稀。带雪野风吹旅思，入云山火照行衣。钓台吟阁沧洲在，应为初心未得归。"
"观山水障子","唐末宋初","伍乔","功绩精妍世少伦，图时应倍用心神。不知草木承何异，但见江山长带春。云势似离岩底石，浪花如动岸边蘋。更疑独泛渔舟者，便是其中旧隐人。"
"寄史处士","唐末宋初","伍乔","长羡闲居一水湄，吟情高古有谁知。石楼待月横琴久，渔浦经风下钓迟。僻坞落花多掩径，旧山残烧几侵篱。松门别后无消息，早晚重应蹑屐随。"
"寄张学士洎","唐末宋初","伍乔","不知何处好消忧，公退携壶即上楼。职事久参侯伯幕，梦魂长绕帝王州。黄山向晚盈轩翠，黟水含春绕槛流。遥想玉堂多暇日，花时谁伴出城游。"
"寄落星史虚白处士","唐末宋初","伍乔","白云峰下古溪头，曾与提壶烂熳游。登阁共看彭蠡水，围炉相忆杜陵秋。棋玄不厌通高品，句妙多容隔岁酬。别后相思时一望，暮山空碧水空流。"
"晚秋同何秀才溪上","唐末宋初","伍乔","闲步秋光思杳然，荷藜因共过林烟。期收野药寻幽路，欲采溪菱上小船。云吐晚阴藏霁岫，柳含馀霭咽残蝉。倒尊尽日忘归处，山磬数声敲暝天。"
"游西禅","唐末宋初","伍乔","远岫当轩列翠光，高僧一衲万缘忘。碧松影里地长润，白藕花中水亦香。云自雨前生净石，鹤于钟后宿长廊。游人恋此吟终日，盛暑楼台早有凉。"
"僻居秋思寄友人","唐末宋初","伍乔","门巷秋归更寂寥，雨馀闲砌委兰苗。梦回月夜虫吟壁，病起茅斋药满瓢。泽国旧游关远思，竹林前会负佳招。身名未立犹辛苦，何许流年晚鬓凋。"
"僻居谢何明府见访","唐末宋初","伍乔","公退琴堂动逸怀，闲披烟霭访微才。马嘶穷巷蛙声息，辙到衡门草色开。风引柳花当坐起，日将林影入庭来。满斋尘土一床藓，多谢从容水饭回。"
"僻居酬友人","唐末宋初","伍乔","僻居虽爱近林泉，幽径闲居碧藓连。向竹掩扉随鹤息，就溪安石学僧禅。古琴带月音声亮，山果经霜气味全。多谢故交怜朴野，隔云时复寄佳篇。"
"游西山龙泉禅寺","唐末宋初","伍乔","叠巘层峰坐可观，枕门流水更潺湲。晓钟声彻洞溪远，夏木影笼轩槛寒。幽径乍寻衣屦润，古堂频宿梦魂安。因嗟城郭营营事，不得长游空鬓残。"
"句","唐末宋初","伍乔","积霭沈诸壑，微阳在半峰。"
"题全义分水岭","唐末宋初","伍彬","前贤功及物，禹后杳难俦。不改古今色，平分南北流。寒冲山影岸，清绕荻花洲。尽是朝宗去，潺潺早晚休。"
"句","唐末宋初","伍彬","稚子出看莎径没，渔翁来报竹桥流。"
"石城怀古","唐末宋初","刘洞","石城古岸头，一望思悠悠。几许六朝事，不禁江水流。"
"句","唐末宋初","刘洞","千里长江皆渡马，十年养士得何人。翻忆潘郎章奏内，愔愔日暮好沾巾。百骸同草木，万象入心灵。"
"春游 其一","唐末宋初","刘兼","柳成金穗草如茵，载酒寻花共赏春。先入醉乡君莫问，十年风景在三秦。"
"万葛树","唐末宋初","刘兼","叶如羽盖岂堪论，百步清阴锁绿云。善政已闻思召伯，英风偏称号将军。静铺讲席麟经润，高拂□枝兔影分。更有岁寒霜雪操，莫将樗栎拟相群。"
"中春宴游","唐末宋初","刘兼","二月风光似洞天，红英翠萼簇芳筵。楚王云雨迷巫峡，江令文章媚蜀笺。歌黛入颦春袖敛，舞衣新绣晓霞鲜。酒阑香袂初分散，笑指渔翁钓暮烟。"
"去年今日","唐末宋初","刘兼","去年今日到荣州，五骑红尘入郡楼。貔虎只知迎太守，蛮夷不信是儒流。奸豪已息时将泰，疲瘵全苏岁又周。圣主若容辞重禄，便归烟水狎群鸥。"
"对雨","唐末宋初","刘兼","幽庭凝碧亦涟漪，檐霤声繁聒梦归。半岫金乌才委照，一川石燕又交飞。濯枝霢霂榴花吐，吹渚飘飖暑气微。因忆故园闲钓处，苍苔斑驳满渔矶。"
"玉烛花","唐末宋初","刘兼","袅袅香英三四枝，亭亭红艳照阶墀。正当晚槛初开处，却似春闱就试时。少女不吹方熠爚，东君偏惜未离披。夜深斜倚朱栏外，拟把邻光借与谁。"
"再见从弟舍人","唐末宋初","刘兼","屈指依稀十五年，鸾台秘阁位相悬。分飞淮甸雁行断，重见江楼蟾影圆。滞迹未偕朝北阙，高才方命入西川。愿君通理须还早，拜庆慈亲几杖前。"
"再看光福寺牡丹","唐末宋初","刘兼","去年曾看牡丹花，蛱蝶迎人傍彩霞。今日再游光福寺，春风吹我入仙家。当筵芬馥歌唇动，倚槛娇羞醉眼斜。来岁未朝金阙去，依前和露载归衙。"
"旭川祁宰思家而卒因述意呈秦川知己","唐末宋初","刘兼","岁稔民康绝讼论，政成公暇自由身。朝看五马闲如社，夜拥双姬煖似春。家计不忧凭冢子，官资无愧是朝臣。岂同龌龊祁员外，至死悲凉一妇人。"
"访饮妓不遇招酒徒不至","唐末宋初","刘兼","小桥流水接平沙，何处行云不在家。毕卓未来轻竹叶，刘晨重到殢桃花。琴樽冷落春将尽，帏幌萧条日又斜。回首却寻芳草路，金鞍拂柳思无涯。"
"芳春","唐末宋初","刘兼","微雨微风隔昼帘，金炉檀炷冷慵添。桃花满地春牢落，柳絮成堆雪弃嫌。宝瑟不能邀卓氏，綵毫何必梦江淹。宦情归兴休相挠，隼旆渔舟总未厌。"
"到郡后有寄","唐末宋初","刘兼","蜀路新修尽坦平，交亲深幸再逢迎。正当返袂思乡国，却似归家见弟兄。沾泽只惭尧綍重，溯流还喜范舟轻。欲将感恋裁书旨，多少渔笺写得成。"
"命妓不至","唐末宋初","刘兼","琴中难挑孰怜才，独对良宵酒数杯。苏子黑貂将已尽，宋弘青鸟又空回。月穿净牖霜成隙，风捲残花锦作堆。欹枕梦魂何处去，醉和春色入天台。"
"春怨","唐末宋初","刘兼","绣林红岸落花钿，故去新来感自然。绝塞杪春悲汉月，长林深夜泣缃弦。锦书雁断应难寄，菱镜鸾孤貌可怜。独倚画屏人不会，梦魂才别戍楼边。"
"春昼醉眠","唐末宋初","刘兼","朱栏芳草绿纤纤，欹枕高堂捲昼帘。处处落花春寂寂，时时中酒病恹恹。塞鸿信断虽堪讶，梁燕词多且莫嫌。自有卷书销永日，霜华未用鬓边添。"
"春晚寓怀","唐末宋初","刘兼","一承兑泽莅方州，八度春光照郡楼。好景几将官吏醉，名山时领管弦游。空花任尔频侵眼，老雪从他渐满头。归去杜陵池阁在，只能欢笑不能愁。"
"春游 其二","唐末宋初","刘兼","摇摇离绪不能持，满郡花开酒熟时。羞听黄莺求善友，强随绿柳展愁眉。隔云故国山千叠，傍水芳林锦万枝。圣主未容归北阙，且将勤俭抚南夷。"
"春霄","唐末宋初","刘兼","春云春日共朦胧，满院梨花半夜风。宿酒未醒珠箔捲，艳歌初阕玉楼空。五湖范蠡才堪重，六印苏秦道不同。再取素琴聊假寐，南柯灵梦莫相通。"
"秋夕书怀呈戎州郎中 其二","唐末宋初","刘兼","风送秋荷满鼻香，竹声敲玉近虚廊。梦回故国情方黯，月过疏帘夜正凉。菱镜也知移艳态，锦书其奈隔年光。鸾胶处处难寻觅，断尽相思寸寸肠。"
"诫是非","唐末宋初","刘兼","巧舌如簧总莫听，是非多自爱憎生。三人告母虽投杼，百犬闻风只吠声。辨玉且宽和氏罪，诬金须认不疑情。因思畴昔游谈者，六国交驰亦受烹。"
"送文英大师","唐末宋初","刘兼","屈指平阳别社莲，蟾光一百度曾圆。孤云自在知何处，薄宦参差亦信缘。山郡披风方穆若，花时分袂更凄然。摇鞭相送嘉陵岸，回首群峰隔翠烟。"
"郡楼闲望书怀","唐末宋初","刘兼","郡城楼阁绕江滨，风物清秋入望频。铜鼓祭龙云塞庙，芦花飘市雪黏人。莲披净沼群香散，鹭点寒烟玉片新。归去杜陵池馆在，且将朝服拂埃尘。"
"重阳感怀 其一","唐末宋初","刘兼","重阳不忍上高楼，寒菊年年照暮秋。万叠故山云总隔，两行乡泪血和流。黄茅莽莽连边郡，红叶纷纷落钓舟。归计未成年渐老，茱萸羞戴雪霜头。"
"偶有下殇因而自遣","唐末宋初","刘兼","彭寿殇龄共两空，幻泡缘影梦魂中。缺圆宿会长如月，飘忽浮生疾似风。修短百年先后定，贤愚千古是非同。南柯太守知人意，休问陶陶塞上翁。"
"寄滑州文秀大师","唐末宋初","刘兼","分飞屈指十三年，菡萏峰前别社莲。薄宦偶然来左蜀，孤云何事在南燕。一封瑶简音初达，两处金沙色共圆。珍重汤休惠佳句，郡斋吟久不成眠。"
"简竖儒","唐末宋初","刘兼","蹄涔岂信有沧浪，萤火何堪并太阳。渊奥未曾探禹穴，矜誇便拟越丘墙。小巫神气终须怯，下里音声必不长。近日冰壶多晦昧，虎皮羊质也观光。"
"蜀都道中","唐末宋初","刘兼","剑关云栈乱峥嵘，得丧何由险与平。千载龟城终失守，一堆鬼录漫留名。季年必不延昏主，薄赏那堪激懦兵。李特后来多二世，纳降归拟尽公卿。"
"春夕寓兴","唐末宋初","刘兼","忘忧何必在庭萱，是事悠悠竟可宽。酒病未能辞锦里，春狂又拟入桃源。风吹杨柳丝千缕，月照梨花雪万团。闲泥金徽度芳夕，幽泉石上自潺湲。"
"春霁","唐末宋初","刘兼","春霁江山似画图，醉垂鞭袂出康衢。猖狂乱打貔貅鼓，懒慢迟修鸳鹭书。老色渐来欺鬓发，闲情将欲傲簪裾。苔钱遍地知多少，买得花枝不落无。"
"春燕","唐末宋初","刘兼","多时窗外语呢喃，只要佳人捲绣帘。大厦已成须庆贺，高门频入莫憎嫌。花间舞蝶和香趁，江畔春泥带雨衔。栖息数年情已厚，营巢争肯傍他檐。"
"倦学","唐末宋初","刘兼","乐广亡来冰镜稀，宓妃嫫母混妍媸。且于雾里藏玄豹，休向窗中问碧鸡。百氏典坟空自苦，一堆萤雪竟谁知。门前春色芳如昼，好掩书斋任所之。"
"莲塘霁望","唐末宋初","刘兼","新秋菡萏发红英，向晚风飘满郡馨。万叠水纹罗乍展，一双鸂鶒绣初成。采莲女散吴歌阕，拾翠人归楚雨晴。远岸牧童吹短笛，蓼花深处信牛行。"
"登楼寓望","唐末宋初","刘兼","凭高多是偶汍澜，红叶何堪照病颜。万叠云山供远恨，一轩风物送秋寒。背琴鹤客归松径，横笛牛童卧蓼滩。独倚郡楼无限意，夕阳西去水东还。"
"杂曲歌辞 其一 杨柳枝","唐末宋初","孙光宪","闾门风暖落花乾，飞遍江城雪不寒。独有晚来临水驿，闲人多凭赤阑干。"
"杂曲歌辞 其二 杨柳枝","唐末宋初","孙光宪","有池有榭即濛濛，浸润翻成长养功。恰似有人长点检，著行排立向春风。"
"杂曲歌辞 其三 杨柳枝","唐末宋初","孙光宪","根柢虽然傍浊河，无妨终日近笙歌。骖骖金带谁堪比，还笑黄莺不较多。"
"杂曲歌辞 其四 杨柳枝","唐末宋初","孙光宪","万株枯槁怨亡隋，似吊吴台各自垂。好是淮阴明月里，酒楼横笛不胜吹。"
"玉胡蝶","唐末宋初","孙光宪","春欲尽，景仍长，满园花正黄。粉翅两悠飏，翩翩过短墙。鲜飙暖，牵游伴，飞去立残芳。无语对萧娘，舞衫沈麝香。"
"何满子","唐末宋初","孙光宪","冠剑不随君去，江河还共恩深。歌袖半遮眉黛惨，泪珠旋滴衣襟。惆怅云愁雨怨，断魂何处相寻。"
"菩萨鬘 其一","唐末宋初","孙光宪","月华如水笼香砌，金镮碎撼门初闭。寒影堕高檐，钩垂一面帘。碧烟轻袅袅，红战灯花笑。即此是高唐，掩屏秋梦长。"
"菩萨鬘 其二","唐末宋初","孙光宪","花冠频鼓墙头翼，东方澹白连窗色。门外早莺声，背楼残月明。薄寒笼醉态，依旧铅华在。握手送人归，半拖金缕衣。"
"菩萨鬘 其三","唐末宋初","孙光宪","小庭花落无人扫，疏香满地东风老。春晚信沈沈，天涯何处寻。晓堂屏六扇，眉共湘山远。争奈别离心，近来尤不禁。"
"菩萨鬘 其四","唐末宋初","孙光宪","青岩碧洞经朝雨，隔花相唤南溪去。一只木兰船，波平远浸天。扣船惊翡翠，嫩玉抬香臂。红日欲沈西，烟中遥解觿。"
"菩萨鬘 其五","唐末宋初","孙光宪","木绵花映丛祠小，越禽声里春光晓。铜鼓与蛮歌，南人祈赛多。客帆风正急，茜袖偎樯立。极浦几回头，烟波无限愁。"
"八拍蛮","唐末宋初","孙光宪","孔雀尾拖金线长，怕人飞起入丁香。越女沙头争拾翠，相呼归去背斜阳。"
"上行杯 其一","唐末宋初","孙光宪","草草离亭鞍马，从远道，此地分襟。燕宋秦吴千万里，无辞一醉。野棠开，江草湿。伫立，沾泣，征骑骎骎。"
"上行杯 其二","唐末宋初","孙光宪","离棹逡巡欲动，临极浦，故人相送。去住心情知不共，金船满捧。绮罗愁，丝管咽。回别，帆影灭，江浪如雪。"
"女冠子 其一","唐末宋初","孙光宪","蕙风芝露，坛际残香轻度，蕊珠宫。苔点分圆碧，桃花践破红。品流巫峡外，名籍紫微中。真侣墉城会，梦魂通。"
"女冠子 其二","唐末宋初","孙光宪","淡花瘦玉，依约神仙妆束，佩琼文。瑞露通宵贮，幽香尽日焚。碧纱笼绛节，黄藕冠浓云。勿以吹箫伴，不同群。"
"风流子 其一","唐末宋初","孙光宪","茅舍槿篱溪曲，鸡犬自南自北。菰叶长，水荭开，门外春波涨渌。听织，声促，轧轧鸣梭穿屋。"
"风流子 其二","唐末宋初","孙光宪","楼倚长衢欲暮，瞥见神仙伴侣。微傅粉，拢梳头，隐映画帘开处。无语，无绪，慢曳罗裙归去。"
"风流子 其三","唐末宋初","孙光宪","金络玉衔嘶马，系向绿杨阴下。朱户掩，绣帘垂，曲院水流花谢。欢罢，归也，犹在九衢深夜。"
"生查子 其一","唐末宋初","孙光宪","寂寞掩朱门，正是天将暮。暗澹小庭中，滴滴梧桐雨。绣工夫，牵心绪，配尽鸳鸯缕。待得没人时，偎倚论私语。"
"生查子 其二","唐末宋初","孙光宪","暖日策花骢，亸鞚垂杨陌。芳草惹烟青，落絮随风白。谁家绣毂动香尘，隐映神仙客。狂杀玉鞭郎，咫尺音容隔。"
"生查子 其三","唐末宋初","孙光宪","金井堕高梧，玉殿笼斜月。永巷寂无人，敛态愁堪绝。玉炉寒，香烬灭，还似君恩歇。翠辇不归来，幽恨将谁说。"
"生查子 其四","唐末宋初","孙光宪","春病与春愁，何事年年有。半为枕前人，半为花间酒。醉金尊，携玉手，共作鸳鸯偶。倒载卧云屏，雪面腰如柳。"
"生查子 其五","唐末宋初","孙光宪","为惜美人娇，长有如花笑。半醉倚红妆，转语传青鸟。眷方深，怜恰好，唯恐相逢少。似这一般情，肯信春光老。"
"生查子 其六","唐末宋初","孙光宪","清晓牡丹芳，红艳凝金蕊。乍占锦江春，永认笙歌地。感人心，为物瑞，烂熳烟花里。戴上玉钗时，迥与凡花异。"
"生查子 其七","唐末宋初","孙光宪","密雨阻佳期，尽日凝然坐。帘外正淋漓，不觉愁如锁。梦难裁，心欲破，泪逐檐声坠。想得玉人情，也合思量我。"
"后庭花 其一","唐末宋初","孙光宪","景阳钟动宫莺转，露凉金殿。轻飙吹起琼花绽，玉叶如剪。晚来高阁上，珠帘卷。见坠香千片，修蛾慢脸陪雕辇，后庭新宴。"
"后庭花 其二","唐末宋初","孙光宪","石城依旧空江国，故宫春色。七尺青丝芳草绿，绝世难得。玉英凋落尽，更何人识。野棠如织，只是教人添怨忆，怅望无极。"
"竹枝 其一","唐末宋初","孙光宪","门前春水白蘋花，岸上无人小艇斜。商女经过江欲暮，散抛残食饲神鸦。"
"竹枝 其二","唐末宋初","孙光宪","乱绳千结绊人深，越罗万丈表长寻。杨柳在身垂意绪，藕花落尽见莲心。"
"应天长","唐末宋初","孙光宪","翠凝仙艳非凡有，窈窕年华方十九。鬓如云，腰似柳，妙对绮弦歌醁酒。醉瑶台，携玉手。共燕此宵相偶，魂断晚窗分首，泪沾金缕袖。"
"更漏子 其一","唐末宋初","孙光宪","听寒更，闻远雁，半夜萧娘深院。扃绣户，下珠帘，满庭喷玉蟾。人语静，香闺冷，红幕半垂清影。云雨态，蕙兰心，此情江海深。"
"更漏子 其二","唐末宋初","孙光宪","今夜期，来日别，相对祗堪愁绝。偎粉面，撚瑶簪，无言泪满襟。银箭落，霜华薄，墙外晓鸡咿喔。听付属，恶情悰，断肠西复东。"
"更漏子 其三","唐末宋初","孙光宪","烛荧煌，香旖旎，闲放一堆鸳被。慵就寝，独无憀，相思魂欲销。不会得，这心力，判了依前还忆。空自怨，奈伊何，别来情更多。"
"更漏子 其四","唐末宋初","孙光宪","掌中珠，心上气，爱惜岂将容易。花下月，枕前人，此生谁更亲。交颈语，合欢身，便同比目金鳞。连绣枕，卧红茵，霜天似暖春。"
"更漏子 其五","唐末宋初","孙光宪","对秋深，离恨苦，数夜满庭风雨。凝想坐，敛愁眉，孤心似有违。红窗静，画帘垂，魂消地角天涯。和泪听，断肠窥，漏移灯暗时。"
"更漏子 其六","唐末宋初","孙光宪","求君心，风韵别，浑似一团烟月。歌皓齿，舞红筹，花时醉上楼。能婉媚，解娇羞，王孙忍不攀留。惟我恨，未绸缪，相思魂梦愁。"
"定风波","唐末宋初","孙光宪","帘拂疏香断碧丝，泪衫还滴绣黄鹂。上国献书人不在，凝黛，晚庭又是落红时。春日自长心自促，翻覆，年来年去负前期。应是秦云兼楚雨，留住，向花枝誇说月中枝。"
"定西番 其一","唐末宋初","孙光宪","鸡禄山前游骑，边草白，朔天明，马蹄轻。鹊面弓离短韔，弯来月欲成，一只鸣?云外，晓鸿惊。"
"定西番 其二","唐末宋初","孙光宪","帝子枕前秋夜，霜幄冷，月华明，正三更。何处戍楼寒笛，梦残闻一声，遥想汉关万里，泪纵横。"
"河传 其一","唐末宋初","孙光宪","太平天子，等闲游戏，疏河千里。柳如丝，偎倚，绿波春水，长淮风不起。如花殿脚三千女，争云雨，何处留人住？锦帆风，烟际红，烧空，魂迷大业中。"
"河传 其二","唐末宋初","孙光宪","柳拖金缕，著烟笼雾，濛濛落絮。凤皇舟上楚女，妙舞，雷喧波上鼓。龙争虎战分中土，人无主，桃叶江南渡。襞花笺，艳思牵，成篇，宫娥相与传。"
"河传 其三","唐末宋初","孙光宪","花落，烟薄，谢家池阁，寂寞春深。翠蛾轻敛意沈吟，沾襟，无人知此心。玉炉香断霜灰冷，帘铺影，梁燕归红杏。晚来天，空悄然，孤眠，枕檀云髻偏。"
"河传 其四","唐末宋初","孙光宪","风飐，波敛，团荷闪闪，珠倾露点。木兰舟上，何处吴娃越艳，藕花红照脸。大堤狂杀襄阳客，烟波隔，渺渺湖光白。身已归，心不归，斜晖，远汀鸂鶒飞。"
"河渎神 其一","唐末宋初","孙光宪","汾水碧依依，黄云落叶初飞。翠娥一去不言归，庙门空掩斜晖。四壁阴森排古画，依旧琼轮羽驾。小殿沈沈清夜，银灯飘落香灺。"
"河渎神 其二","唐末宋初","孙光宪","江上草芊芊，春晚湘妃庙前。一方卵色楚南天，数行斜雁联翩。独倚朱阑情不极，魂断终朝相忆。两桨不知消息，远汀时起鸂鶒。"
"临江仙 其一","唐末宋初","孙光宪","霜拍井梧乾叶堕，翠帏雕槛初寒。薄铅残黛称花冠，含情无语，延伫倚阑干。杳杳征轮何处去，离愁别恨千般。不堪心绪正多端，镜奁长掩，无意对孤鸾。"
"临江仙 其二","唐末宋初","孙光宪","暮雨凄凄深院闭，灯前凝坐初更。玉钗低压鬓云横，半垂罗幕，相映烛光明。终是有心投汉佩，低头但理秦筝。燕双鸾偶不胜情，只愁明发，将逐楚云行。"
"南歌子 其一","唐末宋初","孙光宪","艳冶青楼女，风流似楚真。骊珠美玉未为珍，窈窕一枝芳柳，入腰身。舞袖频回雪，歌声几动尘。慢凝秋水顾情人，祗缘倾国，著处觉生春。"
"南歌子 其二","唐末宋初","孙光宪","映月论心处，偎花见面时。倚郎和袖抚香肌，遥指画堂深院，许相期。解佩君非晚，虚襟我未迟。愿如连理合欢枝，不似五陵狂荡，薄情儿。"
"思帝乡","唐末宋初","孙光宪","如何，遣情情更多。永日水堂帘下，敛羞蛾。六幅罗裙窣地，微行曳碧波。看尽满池疏雨，打团荷。"
"思越人 其一","唐末宋初","孙光宪","古台平，芳草远，馆娃宫外春深。翠黛空留千载恨，教人何处相寻？绮罗无复当时事，露花点滴香泪。惆怅遥天横渌水，鸳鸯对对飞起。"
"思越人 其二","唐末宋初","孙光宪","渚莲枯，宫树老，长洲废苑萧条。想像玉人空处所，月明独上溪桥。经春初败秋风起，红兰绿蕙愁死。一片风流伤心地，魂销目断西子。"
"浣溪沙 其一","唐末宋初","孙光宪","蓼岸风多橘柚香，江边一望楚天长，片帆烟际闪孤光。目送征鸿飞杳杳，思随流水去茫茫，兰红波碧忆潇湘。"
"浣溪沙 其二","唐末宋初","孙光宪","桃杏风香帘幕闲，谢家门户约花关，画梁幽语燕初还。绣阁数行题了壁，晓屏一枕酒醒山，却疑身是梦云间。"
"浣溪沙 其三","唐末宋初","孙光宪","花渐凋疏不耐风，画帘垂地晚堂空，堕阶萦藓舞愁红。腻粉半黏金靥子，残香犹煖绣薰笼，蕙心无处与人同。"
"浣溪沙 其四","唐末宋初","孙光宪","揽镜无言泪欲流，凝情半日懒梳头，一庭疏雨湿春愁。杨柳祗知伤怨别，杏花应信损娇羞，泪沾魂断轸离忧。"
"浣溪沙 其五","唐末宋初","孙光宪","半踏长裾宛约行，晚帘疏处见分明，此时堪恨昧平生。早是销魂残烛影，更愁闻著品弦声，杳无消息若为情。"
"浣溪沙 其六","唐末宋初","孙光宪","兰沐初休曲槛前，暖风迟日洗头天，湿云新敛未梳蝉。翠袂半将遮粉臆，宝钗长欲坠香肩，此时模样不禁怜。"
"浣溪沙 其七","唐末宋初","孙光宪","风递残香出绣帘，团窠金凤舞襜襜，落花微雨恨相兼。何处去来狂太甚，空推宿酒睡无厌，争教人不别猜嫌。"
"浣溪沙 其八","唐末宋初","孙光宪","轻打银筝坠燕泥，断丝高罥画楼西，花冠闲上午墙啼。粉箨半开新竹径，红苞尽落旧桃蹊，不堪终日闭深闺。"
"浣溪沙 其九","唐末宋初","孙光宪","乌帽斜欹倒佩鱼，静街偷步访仙居，隔墙应认打门初。将见客时微掩敛，得人怜处且生疏，低头羞问壁边书。"
"浣溪沙 其十","唐末宋初","孙光宪","风撼芳菲满院香，四帘慵卷日初长，鬓云垂枕向微锽。春梦未成愁寂寂，佳期难会信茫茫。万般心，千点泪，泣兰堂。"
"浣溪沙 其十一","唐末宋初","孙光宪","碧玉衣裳白玉人，翠眉红脸小腰身，瑞云飞雨逐行云。除却弄珠兼解佩，便随西子与东邻，是谁容易比真真。"
"浣溪沙 其十二","唐末宋初","孙光宪","何事相逢不展眉，苦将情分恶猜疑，眼前行止想应知。半恨半嗔回面处，和娇和泪泥人时，万般饶得为怜伊。"
"浣溪沙 其十三","唐末宋初","孙光宪","落絮飞花满帝城，看看春尽又伤情，岁华频度想堪惊。风月岂惟今日恨，烟霄终待此身荣，未甘虚老负平生。"
"浣溪沙 其十四","唐末宋初","孙光宪","静想离愁暗泪零，欲栖云雨计难成，少年多是薄情人。万种保持图永远，一般模样负神明，到头何处问平生。"
"浣溪沙 其十五","唐末宋初","孙光宪","试问于谁分最多，便随人意转横波，缕金衣上小双鹅。醉后爱称娇姐姐，夜来留得好哥哥，不知情事久长么。"
"浣溪沙 其十六","唐末宋初","孙光宪","叶坠空阶折早秋，细烟轻雾锁妆楼，寸心双泪惨娇羞。风月但牵魂梦苦，岁华偏感别离愁，恨和相忆两难酬。"
"浣溪沙 其十七","唐末宋初","孙光宪","月淡风和画阁深，露桃烟柳影相侵，敛眉凝绪夜沈沈。长有梦魂迷别浦，岂无春病入离心，少年何处恋虚襟。"
"浣溪沙 其十八","唐末宋初","孙光宪","自入春来月夜稀，今宵蟾彩倍凝辉，强开襟抱出帘帷。齧指暗思花下约，凭阑羞睹泪痕衣，薄情狂荡几时归。"
"浣溪沙 其十九","唐末宋初","孙光宪","十五年来锦岸游，未曾行处不风流，好花长与万金酬。满眼利名浑信运，一生狂荡恐难休，且陪烟月醉红楼。"
"酒泉子 其一","唐末宋初","孙光宪","空碛无边，万里阳关道路。马萧萧，人去去，陇云愁。香貂旧制戎衣窄，胡霜千里白。绮罗心，魂梦隔，上高楼。"
"酒泉子 其二","唐末宋初","孙光宪","曲槛小楼，正是莺花二月。思无憀，愁欲绝，郁离襟。展屏空对潇湘水，眼前千万里。泪掩红，眉敛翠，恨沈沈。"
"酒泉子 其三","唐末宋初","孙光宪","敛态窗前，袅袅雀钗抛颈。燕成双，鸾对影，偶新知。玉纤澹拂眉山小，镜中嗔共照。翠连娟，红缥缈，早妆时。"
"望梅花","唐末宋初","孙光宪","数枝开与短墙平，见雪萼。红跗相映，引起谁人边塞情。帘外欲三更，吹断离愁月正明，空听隔江声。"
"清平乐 其一","唐末宋初","孙光宪","愁肠欲断，正是青春半。连理分枝鸾失伴，又是一场离散。掩镜无语眉低，思随芳草凄凄。凭仗东风吹梦，与郎终日东西。"
"清平乐 其二","唐末宋初","孙光宪","等闲无语，春恨如何去。终是疏狂留不住，花暗柳浓何处。尽日目断魂飞，晚窗斜界残晖。长恨朱门薄暮，绣鞍骢马空归。"
"渔歌子 其一","唐末宋初","孙光宪","草芊芊，波漾漾，湖边草色连波涨。沿蓼岸，泊枫汀，天际玉轮初上。扣舷歌，联极望，桨声伊轧知何向。黄鹄叫，白鸥眠，谁似侬家疏旷。"
"渔歌子 其二","唐末宋初","孙光宪","泛流萤，明又灭，夜凉水冷东湾阔。风浩浩，笛寥寥，万顷金波重叠。杜若洲，香郁烈，一声宿雁霜时节。经霅水，过松江，尽属侬家日月。"
"谒金门","唐末宋初","孙光宪","留不得，留得也应无益。白纻春衫如雪色，扬州初去日。轻别离，甘抛掷，江上满帆风疾。却羡綵鸳三十六，孤鸾还一只。"
"遐方怨","唐末宋初","孙光宪","红绶带，锦香囊。为表花前意，慇勤赠玉郎。此时更自役心肠，转添秋夜梦魂狂。思艳质，想娇妆。愿早传金盏，同欢卧醉乡。任人猜妒恶猜防，到头须使似鸳鸯。"
"虞美人 其一","唐末宋初","孙光宪","红窗寂寂无人语，暗淡梨花雨。绣罗纹地粉新描，博山香炷旋抽条，睡魂销。天涯一去无消息，终日长相忆。教人相忆几时休，不堪枨触别离愁，泪还流。"
"虞美人 其二","唐末宋初","孙光宪","好风微揭帘旌起，金翼鸾相倚。翠檐愁听乳禽声，此时春态暗关情，独难平。画堂流水空相翳，一穗香摇曳。教人无处寄相思，落花芳草过前期，没人知。"
"引自落便宜句","唐末宋初","孙光宪","窗下有时留客宿，室中无事伴僧眠。"
"句","唐末宋初","孙光宪","晚厨烹淡菜，春杼种橦花。"
"题杨少卿书后","唐末宋初","安鸿渐","端溪石砚宣城管，王屋松烟紫兔毫。更得孤卿老书札，人间无此五般高。"
"鼎臣学士侍郎楚金舍人学士以再伤庭梅诗同垂宠和清绝感叹情致俱深因成四十字陈谢","唐末宋初","汤悦","人物同迁谢，重成念旧悲。连华得琼玖，合奏发埙篪。馀蘖虽无取，残芳尚获知。问君何所似，珍重杜秋诗。"
"上舍人徐铉","唐末宋初","许坚","几宵烟月锁楼台，欲寄侯门荐下才。满面尘埃人不识，谩随流水出山来。"
"登游齐山","唐末宋初","许坚","星使南驰入楚重，此山偏得驻行踪。落花满地月华冷，寂寞旧山三四峰。"
"游溧阳下山寺","唐末宋初","许坚","地枕吴溪与越峰，前朝恩锡灵泉额。竹林晴见雁塔高，石室曾栖几禅伯。荒碑字没秋苔深，古池香泛荷花白。客有经年说别林，落日啼猿情脉脉。"
"题茅山观","唐末宋初","许坚","常恨清风千载郁，洞天令得恣游遨。松楸古色玉坛静，鸾鹤不来青汉高。茅氏井寒丹已化，玄宗碑断梦仍劳。分明有个长生路，休向红尘叹二毛。"
"句","唐末宋初","许坚","道既学不得，仙从何处来？卧久似慵伸雪项，立迟犹未整霜衣。"
"戏为举子对句","唐末宋初","何承裕","晓来犬吠张三妇，日暮猿啼吕四妻。"
"失题","唐末宋初","吴黔","故国海云端，归宁便整鞍。里荣身上茜，省罢手中兰。烧急平芜广，风悲古木寒。谢公山色在，朝夕共谁观。"
"万寿寺歌词","唐末宋初","张隐","位乖燮理致伤残，四面墙匡不忍看。正是花时堪下泪，相公何必更追欢。"
"山中寄友人","唐末宋初","李九龄","乱云堆里结茅庐，已共红尘迹渐疏。莫问野人生计事，窗前流水枕前书。"
"山舍南溪小桃花","唐末宋初","李九龄","一树繁英夺眼红，开时先合占东风。可怜地僻无人赏，抛掷深山乱木中。"
"旅舍卧病","唐末宋初","李九龄","家隔西秦无远信，身随东洛度流年。病来旅馆谁相问，牢落闲庭一树蝉。"
"读三国志","唐末宋初","李九龄","有国由来在得贤，莫言兴废是循环。武侯星落周瑜死，平蜀降吴似等閒。"
"登昭福寺楼","唐末宋初","李九龄","旅怀秋兴正无涯，独倚危楼四望赊。谷变陵迁何处问，满川空有旧烟霞。"
"寄孟宾于","唐末宋初","李昉","初携书剑别湘潭，金榜标名第十三。昔日声名喧洛下，近来诗价满江南。长为邑令情终屈，纵处曹郎志未甘。莫学冯唐便休去，明君晚事未为惭。"
"春社从李昉乞酒","唐末宋初","李涛（信臣","社公今日没心情，为乞治聋酒一瓶。恼乱玉堂将欲遍，依稀巡到第三厅。"
"题僧院","唐末宋初","李涛（信臣","走却坐禅客，移将不动尊。世间颠倒事，八万四千门。"
"荅弟妇歇后语","唐末宋初","李涛（信臣","惭无窦建，愧作梁山。"
"题家园","唐末宋初","杨昭俭","池莲憔悴无颜色，园竹低垂减翠阴。园竹池莲莫惆怅，相看恰似主人心。"
"荅高安宰","唐末宋初","沈廷瑞","何须问我道成时，紫府清都自有期。手握药苗人不识，体含金骨俗争知。"
"垄穴遗诗","唐末宋初","沈廷瑞","虚劳营殡玉山前，殡后那知已脱蝉。应是元神归洞府，更无遗魄在黄泉。灵台已得修真诀，尘世空留悟道篇。堪叹浮生今古事，北邙山下草芊芊。"
"寄袁州陈智周","唐末宋初","沈廷瑞","名山相别后，别后会难期。金鼎销红日，丹田老紫芝。访君虽有路，怀我岂无诗。休羡繁华事，百年能几时。"
"赠僧昭瑩","唐末宋初","沈廷瑞","南北东西路，人生会不无。早曾依阁皂，又却上玄都。云片随天阔，泉声落石孤。何期早相遇，乐共煮菖蒲。"
"句","唐末宋初","邵拙","万国不得雨，孤云犹在山。"
"湘妃庙","唐末宋初","周渭","代变时迁事迹存，见来谁不暗消魂。上程此日湘江过，依旧修篁有旧痕。"
"赠龙兴观主吴崇岳","唐末宋初","周渭","楮为冠子布为裳，吞得丹霞寿最长。混俗性灵常乐道，出尘风格早休粮。枕中经妙谁传与，肘后方新自写将。百尺松梢几飞步，鹤栖板上礼虚皇。"
"赋得花发上林","唐末宋初","周渭","灼灼花凝雪，春来发上林。向风初散蕊，垂叶欲成阴。人过香随远，烟晴色自深。净时空结雾，疏处未藏禽。菶茸何年植，间关几日吟。一枝如可冀，不负折芳心。"
"山下水","唐末宋初","周濆","背云冲石出深山，浅碧泠泠一带寒。不独有声流出此，会归沧海助波澜。"
"废宅","唐末宋初","周濆","牢落画堂空锁尘，荒凉庭树暗消春。豪家莫笑此中事，曾见此中人笑人。"
"重门曲","唐末宋初","周濆","憔悴容华怯对春，寂寥宫殿锁闲门。此身却羡宫中树，不失芳时雨露恩。"
"逢邻女","唐末宋初","周濆","日高邻女笑相逢，慢束罗裙半露胸。莫向秋池照绿水，参差羞杀白芙蓉。"
"诸暨五泄山","唐末宋初","周镛","路入苍烟九过溪，九穿岩曲到招提。天分五溜寒倾北，地秀诸峰翠插西。凿径破崖来木杪，驾泉鸣竹落榱题。当年老默无消息，犹有词堂一杖藜。"
"山中访人不遇","唐末宋初","孟贯","负琴兼杖藜，特地过岩西。已见竹轩闭，又闻山鸟啼。长松寒倚谷，细草暗连溪。久立无人事，烟霞归路迷。"
"山中荅友人","唐末宋初","孟贯","偶爱春山在，因循值暑时。风尘非所愿，泉石本相宜。坐久松阴转，吟馀蝉韵移。自惭疏野甚，多失故人期。"
"山中夏日","唐末宋初","孟贯","深山宜避暑，门户映岚光。夏木荫溪路，昼云埋石床。心源澄道静，衣葛蘸泉凉。算得红尘里，谁知此兴长。"
"山斋早秋雨中","唐末宋初","孟贯","深居少往还，卷箔早秋间。雨洒吟蝉树，云藏啸狖山。炎蒸如便退，衣葛亦堪闲。静坐得无事，酒卮聊畅颜。"
"冬日登江楼","唐末宋初","孟贯","高楼临古岸，野步晚来登。江水因寒落，山云为雪凝。远村虽入望，危槛不堪凭。亲老未归去，乡愁徒自兴。"
"归雁","唐末宋初","孟贯","春至衡阳雁，思归塞路长。汀洲齐奋翼，霄汉共成行。雪尽翻风暖，寒收度月凉。直应到秋日，依旧返潇湘。"
"早秋吟眺","唐末宋初","孟贯","新秋初雨后，独立对遥山。去鸟望中没，好云吟里还。长年惭道薄，明代取身闲。从有西征思，园林懒闭关。"
"江边闲步","唐末宋初","孟贯","闲来南渡口，迤逦看江枫。一路波涛畔，数家芦苇中。远汀排晚树，深浦漾寒鸿。吟罢慵回首，此情谁与同。"
"过王逸人园林","唐末宋初","孟贯","谷口何时住，烟霞一径深。水声离远洞，山色出疏林。雪彩从沾鬓，年光不计心。自言人少到，犹喜我来寻。"
"过秦岭","唐末宋初","孟贯","古今传此岭，高下势峥嵘。安得青山路，化为平地行。苍苔留虎迹，碧树障溪声。欲过一回首，踟蹰无限情。"
"怀友人","唐末宋初","孟贯","浮世况多事，飘流每叹君。路岐何处去，消息几时闻。吟里落秋叶，望中生暮云。孤怀谁慰我，夕鸟自成群。"
"怀果上人","唐末宋初","孟贯","拥锡南游去，名香几处焚。别来无远信，多恐在深云。好月曾同步，幽香省共闻。相思不相见，林下叶纷纷。"
"春江送人","唐末宋初","孟贯","春江多去情，相去枕长汀。数雁别湓浦，片帆离洞庭。雨馀沙草绿，云散岸峰青。谁共观明月，渔歌夜好听。"
"秋江送客","唐末宋初","孟贯","秋风楚江上，送子话游遨。远水宿何处，孤舟春夜涛。浦云沈雁影，山月照猿嗥。莫为饥寒苦，便成名利劳。"
"送人归别业","唐末宋初","孟贯","别业五湖上，春残去路赊。还寻旧山水，重到故人家。门径掩芳草，园林落异花。君知钓矶在，犹喜有生涯。"
"送人游南越","唐末宋初","孟贯","孑然南越去，替尔畏前程。见说路岐崄，不通车马行。瘴烟迷海色，岭树带猿声。独向山家宿，多应乡思生。"
"送江为归岭南","唐末宋初","孟贯","旧山临海色，归路到天涯。此别各多事，重逢是几时。江行晴望远，岭宿夜吟迟。珍重南方客，清风失所思。"
"送吴梦訚归闽","唐末宋初","孟贯","瓯闽在天末，此去整行衣。久客逢春尽，思家冒暑归。海云添晚景，山瘴灭晴晖。相忆吟偏苦，不堪书信稀。"
"夏日寄史处士","唐末宋初","孟贯","掩关苔满地，终日坐腾腾。暑气冷衣葛，暮云催烛灯。寂寥知得趣，疏懒似无能。还忆旧游否，何年别杜陵。"
"夏日登瀑顶寺因寄诸知己","唐末宋初","孟贯","曾于尘里望，此景在烟霄。岩静水声近，山深暑气遥。杖藜青石路，煮茗白云樵。寄语为郎者，谁能访寂寥。"
"寄山中高逸人","唐末宋初","孟贯","烟霞多放旷，吟啸是寻常。猿共摘山果，僧邻住石房。蹑云双屐冷，采药一身香。我忆相逢夜，松潭月色凉。"
"寄伍乔","唐末宋初","孟贯","蹉跎春又晚，天末信来迟。长忆分携日，正当摇落时。独游饶旅恨，多事失归期。君看前溪树，山禽巢几枝。"
"寄张山人","唐末宋初","孟贯","草堂南涧边，有客啸云烟。扫叶林风后，拾薪山雨前。野桥通竹径，流水入芝田。琴月相亲夜，更深恋不眠。"
"寄李处士","唐末宋初","孟贯","僧话磻溪叟，平生重赤松。夜堂悲蟋蟀，秋水老芙蓉。吟坐倦垂钓，闲行多倚筇。闻名来已久，未得一相逢。"
"寄故园兄弟","唐末宋初","孟贯","久与乡关阻，风尘损旧衣。水思和月泛，山忆共僧归。林想添邻舍，溪应改钓矶。弟兄无苦事，不用别庭闱。"
"酬东溪史处士","唐末宋初","孟贯","咫尺东溪路，年来偶访迟。泉声迷夜雨，花片落空枝。石径逢僧出，山床见鹤移。贫斋有琴酒，曾许月圆期。"
"赠栖隐洞谭先生","唐末宋初","孟贯","先生双鬓华，深谷卧云霞。不伐有巢树，多移无主花。石泉春酿酒，松火夜煎茶。因问山中事，如君有几家。"
"赠隐者","唐末宋初","孟贯","世路争名利，深山独结茅。安情自得所，非道岂相交。百尺松当户，千年鹤在巢。知君于此景，未欲等闲抛。"
"宿故人江居","唐末宋初","孟贯","渡口树冥冥，南山渐隐青。渔舟归旧浦，鸥鸟宿前汀。静榻悬灯坐，闲门对浪扃。相思频到此，几番醉还醒。"
"寄暹上人","唐末宋初","孟贯","闻罢城中讲，来安顶上禅。夜灯明石室，清磬出岩泉。欲访惭多事，相思恨隔年。终期息尘虑，接话虎溪边。"
"公子行","唐末宋初","孟宾于","锦衣红夺彩霞明，侵晓春游向野庭。不识农夫辛苦力，骄骢蹋烂麦青青。"
"第四举","唐末宋初","孟宾于","失意从他桃李春，嵩阳经过歇行尘。云僧不见城中事，问是今年第几人。"
"湘江亭","唐末宋初","孟宾于","独宿大中年里寺，樊笼得出事无心。寒山梦觉一声磬，霜叶满林秋正深。"
"献主司","唐末宋初","孟宾于","那堪雨后更闻蝉，溪隔重湖路七千。忆昔故园杨柳岸，全家送上渡头船。"
"题梅仙馆","唐末宋初","孟宾于","仙界路遥云缥渺，古坛风冷叶萧骚。后来岂合言淹滞，一尉升腾道最高。"
"题颜氏亭宇","唐末宋初","孟宾于","园林萧洒闻来久，欲访因循二十秋。今日开襟吟不尽，碧山重叠水长流。"
"怀连上旧居","唐末宋初","孟宾于","闲思连上景难齐，树绕仙乡路绕溪。明月夜舟渔父唱，春风平野鹧鸪啼。城边寄信归云外，花下倾杯到日西。更忆海阳垂钓侣，昔年相遇草萋萋。"
"句","唐末宋初","孟宾于","远树连沙静，闲舟入浦迟。帘垂群吏散，苔长讼庭闲。去年曾折处，今日又垂条。早知落处随疏雨，悔得开时顺暖风。千家帘幕春空在，几处楼台月自明。腊雪化为流水去，春风吹出好山来。昔日声尘喧洛下，近年诗句满江南。匝地人家凭槛见，远山秋色捲帘看。蟾宫空手下，泽国更谁来。水国二亲应探榜，龙门三月又伤春。仙鸟却回空说梦，清朝未达自嫌身。因逢日者教重应，忍被云僧劝却归。"
"句","唐末宋初","幸夤逊","苦教作镇居中国，争得泥金在泰山。才闻暖律先偷眼，既待和风始展眉。蒙君知重惠琼实，薄起金刀钉玉深。嚼处春冰敲齿冷，咽时雪液沃心寒。深妆玉瓦平无垄，乱拂芦花细有声。日回禽影穿疏木，风递猿声入小楼。"
"题汉祖庙","唐末宋初","罗颖","项羽英雄犹不惧，可怜容得辟阳侯。"
"采莲子 其一","唐末宋初","孙光宪","菡萏香连十顷陂，小姑贪戏采莲迟。晚来弄水船头湿，更脱红裙裹鸭儿。"
"梦中诗","唐末宋初","胥偃","昔作树头花，今为冢中骨。"
"句","唐末宋初","赵庆","迈古文章金鸑鷟，出群行止玉麒麟。"
"诗","唐末宋初","赵自然","常欲栖山岛，闲眠玉洞寒。丹哥时引舞，来去跨云鸾。"
"别诸同志","唐末宋初","钟茜","随阳来万里，点点度遥空。影落长江水，声悲半夜风。残秋辞绝漠，无定似惊蓬。我有离群恨，飘飘类此鸿。"
"九月十一日寄陈郎中","唐末宋初","徐铉","我多吏事君多病，寂绝过从又几旬。前日龙山烟景好，风前落帽是何人。"
"纳后夕侍宴又三绝 其一","唐末宋初","徐铉","时平物茂岁功成，重翟排云到玉京。四海未知春色至，今宵先入九重城。"
"纳后夕侍宴又三绝 其二","唐末宋初","徐铉","银烛金炉禁漏移，月轮初照万年枝。造舟已似文王事，卜世应同八百期。"
"纳后夕侍宴又三绝 其三","唐末宋初","徐铉","汉主承乾帝道光，天家花烛宴昭阳。六衣盛礼如金屋，彩笔分题似柏梁。"
"又听霓裳羽衣曲送陈君","唐末宋初","徐铉","清商一曲远人行，桃叶津头月正明。此是开元太平曲，莫教偏作别离声。"
"又绝句寄题毗陵驿","唐末宋初","徐铉","曾持使节驻毗陵，长与州人有旧情。为向驿桥风月道，舍人髭鬓白千茎。"
"天阙山绝句","唐末宋初","徐铉","散诞爱山客，凄凉怀古心。寒风天阙晚，尽日倚轩吟。"
"北苑侍宴杂咏诗 其三 水","唐末宋初","徐铉","碧草垂低岸，东风起细波。横汾从游宴，何谢到天河。"
"北苑侍宴杂咏诗 其四 风","唐末宋初","徐铉","昨朝才解冻，今日又开花。帝力无人识，谁知玩物华。"
"北苑侍宴杂咏诗 其一 竹","唐末宋初","徐铉","劲节生宫苑，虚心奉豫游。自然名价重，不羡渭川侯。"
"北苑侍宴杂咏诗 其二 松","唐末宋初","徐铉","细韵风中远，寒青雪后浓。繁阴堪避雨，效用待东封。"
"北苑侍宴杂咏诗 其五 菊","唐末宋初","徐铉","细丽披金彩，氛氲散远馨。汎杯频奉赐，缘解制颓龄。"
"立秋后一日与朱舍人同直","唐末宋初","徐铉","一宿秋风未觉凉，数声宫漏日犹长。林泉无计消残暑，虚向华池费稻粱。"
"朱处士相与有山水之愿见送至南康作此以别之","唐末宋初","徐铉","怜君送我至南康，更忆梅花庾岭芳。多少仙山共游在，愿君百岁尚康强。"
"自题山亭三首 其一","唐末宋初","徐铉","簪组非无累，园林未是归。世喧长不到，何必故山薇。"
"自题山亭三首 其二","唐末宋初","徐铉","小舫行乘月，高斋卧看山。退公聊自足，争敢望长闲。"
"自题山亭三首 其三","唐末宋初","徐铉","跂石仍临水，披襟复挂冠。机心忘未得，棋局与鱼竿。"
"行园树","唐末宋初","徐铉","松节凌霜久，蓬根逐吹频。群生各有性，桃李但争春。"
"观人读春秋","唐末宋初","徐铉","日觉儒风薄，谁将霸道羞。乱臣无所惧，何用读春秋。"
"走笔送义兴令赵宣辅","唐末宋初","徐铉","闻君孤棹汎荆溪，陇首云随别恨飞。杜牧旧居凭买取，他年藜杖愿同归。"
"附书与钟郎中因寄京妓越宾","唐末宋初","徐铉","暮春桥下手封书，寄向江南问越姑。不道诸郎少欢笑，经年相别忆侬无。"
"和陈表用员外求酒","唐末宋初","徐铉","暑天频雨亦频晴，帘外闲云重复轻。珍重一壶酬绝唱，向风遥想醉吟声。"
"和贾员外戬见赠玉蕊花栽","唐末宋初","徐铉","琼瑶一簇带花来，便斸苍苔手自栽。喜见唐昌旧颜色，为君判病酌金罍。"
"奉命南使经彭泽","唐末宋初","徐铉","远使程途未一分，离心常要醉醺醺。那堪彭泽门前立，黄菊萧疏不见君。"
"经东都太子桥","唐末宋初","徐铉","纶闱放逐知何道，桂苑风流且暂归。莫问升迁桥上客，身谋疏拙旧心违。"
"春尽日游后湖赠刘起居","唐末宋初","徐铉","今朝湖上送春归，万顷澄波照白髭。笑折残花劝君酒，金丹成熟是何时？"
"春夜月","唐末宋初","徐铉","幽人春望本多情，况是花繁月正明。竟夕无言亦无寐，绕阶芳草影随行。"
"柳枝词十首 其一","唐末宋初","徐铉","金马词臣赋小诗，梨园弟子唱新词。君恩还似东风意，先入灵和蜀柳枝。"
"柳枝词十首 其二","唐末宋初","徐铉","百草千花共待春，绿杨颜色最惊人。天边雨露年年在，上苑芳华岁岁新。"
"柳枝词十首 其三","唐末宋初","徐铉","长爱龙池二月时，毵毵金线弄春姿。假饶叶落枝空后，更有梨园笛里吹。"
"柳枝词十首 其四","唐末宋初","徐铉","绿水成文柳带摇，东风初到不鸣条。龙舟欲过偏留恋，万缕轻丝拂御桥。"
"柳枝词十首 其五","唐末宋初","徐铉","百尺长条婉曲尘，诗题不尽画难真。凭君折向人间种，还似君恩处处春。"
"柳枝词十首 其六","唐末宋初","徐铉","风暖云开晚照明，翠条深映凤皇城。人间欲识灵和态，听取新词玉管声。"
"柳枝词十首 其七","唐末宋初","徐铉","醉折垂杨唱柳枝，金城三月走金羁。年年为爱新条好，不觉苍华也似丝。"
"柳枝词十首 其八","唐末宋初","徐铉","新春花柳竞芳姿，偏爱垂杨拂地枝。天子遍教词客赋，宫中要唱洞箫词。"
"柳枝词十首 其九","唐末宋初","徐铉","凝碧池头蘸翠涟，凤皇楼畔簇晴烟。新词欲咏知难咏，说与双成入管弦。"
"柳枝词十首 其十","唐末宋初","徐铉","侍从甘泉与未央，移舟偏要近垂杨。樱桃未绽梅花老，折得柔条百尺长。"
"柳枝辞十二首 其一","唐末宋初","徐铉","把酒凭君唱柳枝，也从丝管递相随。逢春只合朝朝醉，记取秋风落叶时。"
"柳枝辞十二首 其二","唐末宋初","徐铉","南园日暮起春风，吹散杨花雪满空。不惜杨花飞也得，愁君老尽脸边红。"
"柳枝辞十二首 其三","唐末宋初","徐铉","陌上朱门柳映花，帘钩半捲绿阴斜。凭郎暂驻青骢马，此是钱塘小小家。"
"柳枝辞十二首 其四","唐末宋初","徐铉","夹岸朱栏柳映楼，绿波平幔带花流。歌声不出长条密，忽地风回见綵舟。"
"柳枝辞十二首 其五","唐末宋初","徐铉","老大逢春总恨春，绿杨阴里最愁人。旧游一别无因见，嫩叶如眉处处新。"
"柳枝辞十二首 其六","唐末宋初","徐铉","濛濛堤畔柳含烟，疑是阳和二月天。醉里不知时节改，漫随儿女打鞦韆。"
"柳枝辞十二首 其七","唐末宋初","徐铉","水阁春来乍减寒，晓妆初罢倚栏干。长条乱拂春波动，不许佳人照影看。"
"柳枝辞十二首 其八","唐末宋初","徐铉","柳岸烟昏醉里归，不知深处有芳菲。重来已见花飘尽，唯有黄莺啭树飞。"
"柳枝辞十二首 其九","唐末宋初","徐铉","此去仙源不是遥，垂杨深处有朱桥。共君同过朱桥去，索映垂杨听洞箫。"
"柳枝辞十二首 其十","唐末宋初","徐铉","暂别扬州十度春，不知光景属何人。一帆归客千条柳，肠断东风杨子津。"
"柳枝辞十二首 其十一","唐末宋初","徐铉","仙乐春来按舞腰，清声偏似傍娇饶。应缘莺舌多情赖，长向双成说翠条。"
"柳枝辞十二首 其十二","唐末宋初","徐铉","凤笙临槛不能吹，舞袖当筵亦自疑。唯有美人多意绪，解衣芳态画双眉。"
"送写真成处士入京","唐末宋初","徐铉","传神踪迹本来高，泽畔形容愧彩毫。京邑功臣多伫望，凌烟阁上莫辞劳。"
"送客至城西望图山因寄浙西府中","唐末宋初","徐铉","枚叟邹生笑语同，莫嗟江上听秋风。君看逐客思乡处，犹在图山更向东。"
"送察院李侍御使庐陵因寄孟员外","唐末宋初","徐铉","绣衣乘驿急如星，山水何妨寄野情。肯向九仙台下歇，闲听孟叟醉吟声。"
"阁皂山","唐末宋初","徐铉","殿影高低云掩映，松阴缭绕步徘徊。从今莫厌簪裾累，不是乘轺不得来。"
"留题仙观","唐末宋初","徐铉","瑶坛醮罢晚云开，羽客分飞俗士回。为报移文不须勒，未曾游处待重来。"
"离歌辞五首 其一","唐末宋初","徐铉","莫折红芳树，但知尽意看。狂风幸无意，那忍折教残。"
"离歌辞五首 其二","唐末宋初","徐铉","朝日城南路，旌旗照绿芜。使君何处去，桑下觅罗敷。"
"离歌辞五首 其三","唐末宋初","徐铉","事与年俱往，情将分共深。莫惊容鬓改，只是旧时心。"
"离歌辞五首 其四","唐末宋初","徐铉","暂别劳相送，佳期愿莫违。朱颜不须老，留取待郎归。"
"离歌辞五首 其五","唐末宋初","徐铉","拂匣收珠佩，回灯拭薄妆。莫嫌春夜短，匹似楚襄王。"
"清明日清远峡作","唐末宋初","徐铉","岭外春过半，途中火又新。殷勤清远峡，留恋北归人。"
"游方山宿李道士房","唐末宋初","徐铉","从来未面李先生，借我西窗卧月明。二十三家同愿识，素骡何日暂还城。"
"题雷公井","唐末宋初","徐铉","掩霭愚公谷，萧寥羽客家。俗人知处所，应为有桃花。"
"九日雨中","唐末宋初","徐铉","茱萸房重雨霏微，去国逢秋此恨稀。目极暂登台上望，心遥长向梦中归。荼蘼路远愁霜早，兄弟乡遥羡雁飞。唯有多情一枝菊，满杯颜色自依依。"
"九日落星山登高","唐末宋初","徐铉","秋暮天高稻穟成，落星山上会诸宾。黄花汎酒依流俗，白发满头思古人。岩影晚看云出岫，湖光遥见客垂纶。风烟不改年长度，终待林泉老此身。"
"九月三十夜雨寄故人","唐末宋初","徐铉","独听空阶雨，方知秋事悲。寂寥旬假日，萧飒夜长时。别念纷纷起，寒更故故迟。情人如不醉，定是两相思。"
"十日和张少监","唐末宋初","徐铉","重阳高会古平台，吟遍秋光始下来。黄菊后期香未减，新诗捧得眼还开。每因佳节知身老，却忆前欢似梦回。且喜清时屡行乐，是非名利尽悠哉。"
"又和八日","唐末宋初","徐铉","微云疏雨淡新秋，晓梦依稀十二楼。故作别离应有以，拟延更漏共无由。那教人世长多恨，未必天仙不解愁。博望苑中残酒醒，香风佳气独迟留。"
"和太常萧少卿近郊马上偶吟 其二","唐末宋初","徐铉","抱瓮何人灌药畦，金衔为尔驻平堤。村桥野店景无限，绿水晴天思欲迷。横笛乍随轻吹断，归帆疑与远山齐。凤城回望真堪画，万户千门蒋峤西。"
"和萧少卿见庆新居 其二","唐末宋初","徐铉","惊蓬偶驻知多幸，断雁重联惬素期。当户小山如旧识，上墙幽藓最相宜。清风不去因栽竹，隙地无多也凿池。更喜良邻有嘉树，绿阴分得近南枝。"
"又和游光睦院","唐末宋初","徐铉","寺门山水际，清浅照孱颜。客棹晚维岸，僧房犹掩关。日华穿竹静，云影过阶闲。箕踞一长啸，忘怀物我间。"
"又赋早春书事","唐末宋初","徐铉","苑里芳华早，皇家胜事多。弓声达春气，弈思养天和。煖酒红炉火，浮舟绿水波。雪晴农事起，击壤听赓歌。"
"山路花","唐末宋初","徐铉","不共垂杨映绮寮，倚山临路自娇饶。游人过去知香远，谷鸟飞来见影摇。半隔烟岚遥隐隐，可堪风雨暮萧萧。城中春色还如此，几处笙歌按舞腰。"
"中书相公溪亭闲宴依韵","唐末宋初","徐铉","雨霁秋光晚，亭虚野兴回。沙鸥掠岸去，溪水上阶来。客傲风欹帻，筵香菊在杯。东山长许醉，何事忆天台。"
"从兄龙武将军没于边戍过旧营宅作","唐末宋初","徐铉","前年都尉没边城，帐下何人领旧兵。徼外瘴烟沉鼓角，山前秋日照铭旌。笙歌却返乌衣巷，部曲皆还细柳营。今日园林过寒食，马蹄犹拟入门行。"
"从驾东幸呈诸公","唐末宋初","徐铉","吴公台下旧京城，曾掩衡门过十春。别后不知新景象，信来空问故交亲。宦游京口无高兴，习隐钟山限俗尘。今日喜为华表鹤，况陪鹓鹭免迷津。"
"以端溪砚酬张员外水精珠兼和来篇","唐末宋初","徐铉","请以端溪润，酬君水玉明。方圆虽异器，功用信俱呈。自得山川秀，能分日月精。巾箱各珍重，所贵在交情。"
"太傅相公深感庭梅再成绝唱曲垂借示倍认知怜谨用旧韵攀和","唐末宋初","徐铉","禁省繁华地，含芳自一时。雪英开复落，红药植还移。静想分今昔，频吟叹盛衰。多情共如此，争免鬓成丝。"
"忆新淦觞池寄孟宾于员外","唐末宋初","徐铉","往年淦水驻行轩，引得清流似月圆。自有溪光还碧甃，不劳人力递金船。润滋苔藓欺茵席，声入杉松当管弦。珍重诗人频管领，莫教尘土咽潺潺。"
"文彧少卿文山郎中交好深至二纪已馀暌别数年二子长逝奉使岭表途次南康吊孙氏之孤于其家睹文彧手书于僧室慷慨悲叹留题此诗","唐末宋初","徐铉","孙家虚座吊诸孤，张叟僧房见手书。二纪欢游今若此，满衣零泪欲何如。腰间金印从如斗，镜里霜华已满梳。珍重远公应笑我，尘心唯此未能除。"
"文献太子挽歌词五首 其一","唐末宋初","徐铉","国有承祧重，人知秉哲尊。清风来望苑，遗烈在东藩。此日升缑岭，何因到寝门。天高不可问，烟霭共昏昏。"
"文献太子挽歌词五首 其二","唐末宋初","徐铉","夏启吾君子，周储上帝宾。音容一飘忽，功业自纷纶。露泣承华月，风惊丽正尘。空馀商岭客，行泪下宜春。"
"文献太子挽歌词五首 其三","唐末宋初","徐铉","出处成交让，经纶有大功。泪碑瓜步北，棠树蒜山东。百揆方时叙，重离遂不融。故臣偏感咽，曾是叹三穷。"
"文献太子挽歌词五首 其四","唐末宋初","徐铉","甲观光阴促，园陵天地长。箫笳咽无韵，宾御哭相将。盛烈传彝鼎，遗文被乐章。君臣知己分，零泪乱无行。"
"文献太子挽歌词五首 其五","唐末宋初","徐铉","綵仗清晨出，非同齿胄时。愁烟锁平甸，朔吹绕寒枝。楚客来何补，缑山去莫追。回瞻飞盖处，掩袂不胜悲。"
"王三十七自京垂访作此送之","唐末宋初","徐铉","失乡迁客在天涯，门掩苔垣向水斜。只就鳞鸿求远信，敢言车马访贫家。烟生柳岸将垂缕，雪压梅园半是花。惆怅明朝尊酒散，梦魂相送到京华。"
"印秀才至舒州见寻别后寄诗依韵和","唐末宋初","徐铉","羁游白社身虽屈，高步辞场道不卑。投分共为知我者，相寻多愧谪居时。离怀耿耿年来梦，厚意勤勤别后诗。今日溪边正相忆，雪晴山秀柳丝垂。"
"史馆庭梅见其毫末历载三十今已半枯尝僚诸公唯相公与铉在耳睹物兴感率成短篇谨书献上伏惟垂览","唐末宋初","徐铉","东观婆娑树，曾怜甲坼时。繁英共攀折，芳岁几推移。往事皆陈迹，清香亦暗衰。相看宜自喜，双鬓合垂丝。"
"右省仆射相公垂览和诗复贻长句辄次来韵","唐末宋初","徐铉","西院春归道思深，披衣闲听暝猿吟。铺陈政事留黄阁，偃息神机在素琴。玉柄暂时疏末座，瑶华频复惠清音。开晴便作东山约，共赏烟霞放旷心。"
"正初和鄂州边郎中见寄","唐末宋初","徐铉","潦倒含香客，凄凉赋鵩人。未能全卷舌，终拟学垂纶。故友暌离久，音书问讯频。相思俱老大，又见一年新。"
"正初答钟郎中见招","唐末宋初","徐铉","高斋迟景雪初晴，风拂乔枝待早莺。南省郎官名籍籍，东邻妓女字英英。流年倏忽成陈事，春物依稀有旧情。新岁相思自过访，不烦虚左远相迎。"
"光穆皇后挽歌三首 其一","唐末宋初","徐铉","仙驭期难改，坤仪道自光。閟宫新表德，沙麓旧膺祥。素帟尧门掩，凝笳毕陌长。东风惨陵树，无复见亲桑。"
"光穆皇后挽歌三首 其二","唐末宋初","徐铉","永乐留虚位，长陵启夕扉。返虞严吉仗，复土掩空衣。功业投三母，光灵极四妃。唯应彤史在，不与露花晞。"
"光穆皇后挽歌三首 其三","唐末宋初","徐铉","隐隐阊门路，烟云晓更愁。空瞻金辂出，非是濯龙游。德感人伦正，风行内职修。还随偶物化，同此畏轩丘。"
"再领制诰和王明府见贺","唐末宋初","徐铉","蹇步还依列宿边，拱辰重认旧云天。自嗟多难飘零困，不似当年胆气全。鸡树晚花疏向日，龙池轻浪细含烟。从来不解为身计，一叶悠悠任大川。"
"后湖访古各赋一题得西邸","唐末宋初","徐铉","南朝藩阃地，八友旧招寻。事往山光在，春晴草色深。曲池鱼自乐，丛桂鸟频吟。今日中兴运，犹怀翰墨林。"
"回至瓜洲献侍中","唐末宋初","徐铉","紫微垣里旧宾从，来向吴门谒府公。奉使谬持严助节，登门初识鲁王宫。笙歌隐隐违离后，烟水茫茫怅望中。日暮瓜洲江北岸，两行清泪滴西风。"
"早春左省寓直","唐末宋初","徐铉","旭景鸾台上，微云象阙间。时清政事少，日永直官闲。远籁飞箫管，零冰响佩环。终军年二十，默坐叩玄关。"
"早春旬假独直寄江舍人","唐末宋初","徐铉","省署皆归沐，西垣公事稀。咏诗前砌立，听漏向申归。远思风醒酒，馀寒雨湿衣。春光已堪探，芝盖共谁飞。"
"江舍人宅筵上有妓唱和州韩舍人歌辞因以寄","唐末宋初","徐铉","良宵丝竹偶成欢，中有佳人俯翠鬟。白雪飘飖传乐府，阮郎憔悴在人间。清风朗月长相忆，佩蕙纫兰早晚还。深夜酒空筵欲散，向隅惆怅鬓堪斑。"
"池州陈使君见示游齐山诗因寄","唐末宋初","徐铉","往岁曾游弄水亭，齐峰浓翠暮轩横。哀猿出槛心虽喜，伤鸟闻弦势易惊。病后簪缨殊寡兴，老来泉石倍关情。今朝池口风波静，遥贺山前有颂声。"
"观吉王从谦花烛","唐末宋初","徐铉","王门嘉礼万人观，况是新承置醴欢。花烛喧阗丞相府，星辰摇动远游冠。歌声暂阕闻宫漏，云影初开见露盘。帝里佳期频赋颂，长留故事在金銮。"
"过江","唐末宋初","徐铉","别路知何极，离肠有所思。登舻望城远，摇橹过江迟。断岸烟中失，长天水际垂。此心非橘柚，不为两乡移。"
"严相公宅牡丹","唐末宋初","徐铉","但是豪家重牡丹，争如丞相阁前看。凤楼日暖开偏早，鸡树阴浓谢更难。数朵已应迷国艳，一枝何幸上尘冠。不知更许凭栏否，烂熳春光未肯残。"
"庐陵别朱观先辈","唐末宋初","徐铉","桂籍知名有几人，翻飞相续上青云。解怜才子宁唯我，远作卑官尚见君。岭外独持严助节，宫中谁荐长卿文。新诗试为重高咏，朝汉台前不可闻。"
"张员外好茅山风景求为句容令作此送","唐末宋初","徐铉","句曲山前县，依依数舍程。还同适勾漏，非是厌承明。柳谷供诗景，华阳契道情。金门容傲吏，官满且还城。"
"步虚词五首 其一","唐末宋初","徐铉","气为还元正，心由抱一灵。凝神归罔象，飞步入青冥。整服乘三素，旋纲蹑九星。琼章开后学，稽首奉真经。"
"步虚词五首 其二","唐末宋初","徐铉","天帝黄金阙，真人紫锦书。霓裳纷蔽景，羽服迥凌虚。白鹤能为使，班麟解驾车。灵符终愿借，转共世情疏。"
"步虚词五首 其三","唐末宋初","徐铉","圣主过幽谷，虚皇在蕊宫。五千宗物母，七字秘神童。世上金壶远，人间玉籥空。唯馀养身法，修此与天通。"
"步虚词五首 其四","唐末宋初","徐铉","何处求玄解，人间有洞天。勤行皆是道，谪下尚为仙。蔽景乘朱凤，排虚驾紫烟。不嫌园吏傲，愿在玉宸前。"
"步虚词五首 其五","唐末宋初","徐铉","三素霏霏远，盟威凛凛寒。火铃空灭没，星斗晓阑干。佩响流虚殿，炉烟在醮坛。萧寥不可极，骖驾上云端。"
"还过东都留守周公筵上赠座客","唐末宋初","徐铉","贾生三载在长沙，故友相思道路赊。已分终年甘寂寞，岂知今日还京华。麟符上相恩偏厚，隋苑留欢日欲斜。明旦江头倍惆怅，远山芳草映残霞。"
"进雪诗","唐末宋初","徐铉","欲使新正识有年，故飘轻絮伴春还。近看琼树笼银阙，远想瑶池带玉关。润逐麳麰铺绿野，暖随杯酒上朱颜。朝来花萼楼中宴，数曲赓歌雅颂间。"
"邵伯埭下寄高邮陈郎中","唐末宋初","徐铉","故人相别动经年，候馆相逢倍惨然。顾我饮冰难辍棹，感君扶病为开筵。河湾水浅翘秋鹭，柳岸风微噪暮蝉。欲识酒醒魂断处，谢公祠畔客亭前。"
"附池州薛郎中书因寄歙州张员外","唐末宋初","徐铉","新安从事旧台郎，直气多才不可忘。一旦江山驰别梦，几年簪绂共周行。岐分出处何方是，情共穷通此义长。因附邻州寄消息，接舆今日信为狂。"
"陈侍郎宅观花烛","唐末宋初","徐铉","今夜银河万里秋，人言织女嫁牵牛。佩声寥亮和金奏，烛影荧煌映玉钩。座客亦从天子赐，更筹须为主人留。世间盛事君知否，朝下鸾台夕凤楼。"
"陈觉放还至泰州以诗见寄作此答之","唐末宋初","徐铉","朱云曾为汉家忧，不怕交亲作世仇。壮气未平空咄咄，狂言无验信悠悠。今朝我作伤弓鸟，却羡君为不系舟。劳寄新诗平宿憾，此生心气贯清秋。"
"京口江际弄水","唐末宋初","徐铉","退公求静独临川，杨子江南二月天。百尺翠屏甘露阁，数帆晴日海门船。波澄濑石寒如玉，草接汀蘋绿似烟。安得乘槎更东去，十洲风外弄潺湲。"
"京使回自临川得从兄书寄诗依韵和","唐末宋初","徐铉","珍重还京使，殷勤话故人。别离长挂梦，宠禄不关身。趣向今成道，声华旧绝尘。莫嗟容鬓老，诗句逐时新。"
"使浙西先寄献燕王侍中","唐末宋初","徐铉","京江风静喜乘流，极目遥瞻万岁楼。喜气茏葱甘露晚，水烟波淡海门秋。五年不见鸾台长，明日将陪兔苑游。欲问平台门下吏，相君还许吐茵不。"
"侍宴赋得归雁","唐末宋初","徐铉","夜静群动息，翩翩一雁归。清音天际远，寒影月中微。何处云同宿，长空雪共飞。阳和常借便，免与素心违。"
"和元帅书记萧郎中观习水师","唐末宋初","徐铉","元帅楼船出治兵，落星山外火旗明。千帆日助江陵势，万里风驰下濑声。杀气晓严波上鹢，凯歌遥骇海边鲸。仲宣一作从军咏，回顾儒衣自不平。"
"和太常萧少卿近郊马上偶吟 其一","唐末宋初","徐铉","田园经雨绿分畦，飞盖闲行九里堤。拂袖清风尘不起，满川芳草路如迷。林开始觉晴天迥，潮上初惊浦岸齐。怪得仙郎诗句好，断霞残照远山西。"
"和王明府见寄","唐末宋初","徐铉","时情世难消吾道，薄宦流年厄此身。莫叹京华同寂寞，曾经兵革共漂沦。对山开户唯求静，贳酒留宾不道贫。善政空多尚淹屈，不知谁是解忧民。"
"和王庶子寄题兄长建州廉使新亭","唐末宋初","徐铉","谢守高斋结构新，一方风景万家情。群贤讵减山阴会，远俗初闻正始声。水槛片云长不去，讼庭纤草转应生。阿连诗句偏多思，遥想池塘昼梦成。"
"和印先辈及第后献座主朱舍人郊居之作","唐末宋初","徐铉","成名郊外掩柴扉，树影蝉声共息机。积雨暗封青藓径，好风轻透白莎衣。嘉鱼始赋人争诵，荆玉频收国自肥。独坐公厅正烦暑，喜吟新咏见玄微。"
"和江州江中丞见寄","唐末宋初","徐铉","贾傅南迁久，江关道路遥。北来空见雁，西去不如潮。鼠穴依城社，鸿飞在泬寥。高低各有处，不拟更相招。"
"和江西萧少卿见寄二首 其一","唐末宋初","徐铉","亡羊岐路愧司南，二纪穷通聚散三。老去何妨从笑傲，病来看欲懒朝参。离肠似线常忧断，世态如汤不可探。珍重加餐省思虑，时时斟酒压山岚。"
"和江西萧少卿见寄二首 其二","唐末宋初","徐铉","身遥上国三千里，名在朝中二十春。金印不须辞入幕，麻衣曾此叹迷津。卷舒由我真齐物，忧喜忘心即养神。世路风波自翻覆，虚舟无计得沉沦。"
"和张少监舟中望蒋山","唐末宋初","徐铉","溪路向还背，前山高复重。纷披红叶树，间斗白云峰。尽日慵移棹，何年醉倚松。自知闲未得，不敢笑周颙。"
"和张少监晚菊","唐末宋初","徐铉","忆共庭兰倚砌栽，柔条轻吹独依隈。自知佳节终堪赏，为惜流光未忍开。采撷也须盈掌握，馨香还解满尊罍。今朝旬假犹无事，更好登临汎一杯。"
"和张先辈见寄二首 其一","唐末宋初","徐铉","去国离群掷岁华，病容憔悴愧丹砂。溪连舍下衣长润，山带城边日易斜。几处垂钩依野岸，有时披褐到邻家。故人书札频相慰，谁道西京道路赊。"
"和张先辈见寄二首 其二","唐末宋初","徐铉","清时沦放在山州，邛竹纱巾处处游。野日苍茫悲鵩舍，水风阴湿弊貂裘。鸡鸣候旦宁辞晦，松节凌霜几换秋。两首新诗千里道，感君情分独知丘。"
"和陈洗马山庄新泉","唐末宋初","徐铉","已开山馆待抽簪，更要岩泉欲洗心。常被松声迷细韵，忽流花片落高岑。便疏浅濑穿莎径，始有清光映竹林。何日煎茶酝香酒，沙边同听暝猿吟。"
"和陈赞善致仕还京口","唐末宋初","徐铉","海门山下一渔舟，中有高人未白头。已驾安车归故里，尚通闺籍在龙楼。泉声漱玉窗前落，江色和烟槛外流。今日君臣厚终始，不须辛苦画双牛。"
"和明上人除夜见寄","唐末宋初","徐铉","酌酒围炉久，愁襟默自增。长年逢岁暮，多病见兵兴。夜色开庭燎，寒威入砚冰。汤师无别念，吟坐一灯凝。"
"和明道人宿山寺","唐末宋初","徐铉","闻道经行处，山前与水阳。磬声深小院，灯影迥高房。落宿依楼角，归云拥殿廊。羡师闲未得，早起逐班行。"
"和钟大监汎舟同游见示","唐末宋初","徐铉","潮沟横趣北山阿，一月三游未是多。老去交亲难暂舍，闲中滋味更无过。溪桥树映行人渡，村径风飘牧竖歌。孤棹乱流偏有兴，满川晴日弄微波。"
"和钟郎中送朱先辈还京垂寄","唐末宋初","徐铉","分司洗马无人问，辞客殷勤辍棹歌。苍藓满庭行径小，高梧临槛雨声多。春愁尽付千杯酒，乡思遥闻一曲歌。且共胜游消永日，西冈风物近如何。"
"和殷舍人萧员外春雪","唐末宋初","徐铉","万里春阴乍履端，广庭风起玉尘乾。梅花岭上连天白，蕙草阶前特地寒。晴去便为经岁别，兴来何惜彻宵看。此时鸳侣皆闲暇，赠答诗成禁漏残。"
"和致仕张尚书新创道院","唐末宋初","徐铉","梓泽成新致，金丹有旧情。挂冠朝睡足，隐几暮江清。药圃分轻绿，松窗起细声。养高宁厌病，默坐对诸生。"
"和尉迟赞善秋暮僻居","唐末宋初","徐铉","登高节物最堪怜，小岭疏林对槛前。轻吹断时云缥缈，夕阳明处水澄鲜。江城秋早催寒事，望苑朝稀足晏眠。庭有菊花尊有酒，若方陶令愧前贤。"
"和尉迟赞善病中见寄","唐末宋初","徐铉","仙郎移病暑天过，却似冥鸿避罻罗。昼梦乍惊风动竹，夜吟时觉露沾莎。情亲稍喜贫居近，性懒犹嫌上直多。望苑恩深期勿药，青云岐路未蹉跎。"
"和萧少卿见庆新居 其一","唐末宋初","徐铉","湘浦怀沙已不疑，京城赐第岂前期。鼓声到晚知坊远，山色来多与静宜。簪屦尚应怜故物，稻粱空自愧华池。新诗问我偏饶思，还念鹪鹩得一枝。"
"和萧郎中小雪日作","唐末宋初","徐铉","征西府里日西斜，独试新炉自煮茶。篱菊尽来低覆水，塞鸿飞去远连霞。寂寥小雪闲中过，斑驳轻霜鬓上加。算得流年无奈处，莫将诗句祝苍华。"
"和萧郎中午日见寄","唐末宋初","徐铉","细雨轻风采药时，褰帘隐几更何为。岂知泽畔纫兰客，来赴城中角黍期。多罪静思如剉檗，赦书才听似含饴。谢公制胜常闲暇，愿接西州敌手棋。"
"和集贤钟郎中","唐末宋初","徐铉","石渠册府神仙署，当用明朝第一人。腰下别悬新印绶，座中皆是故交亲。龙池树色供清景，浴殿香风接近邻。从此翻飞应更远，遍寻三十六天春。"
"奉使九华山中途遇青阳薛郎中","唐末宋初","徐铉","故人相别动相思，此地相逢岂素期。九子峰前闲未得，五溪桥上坐多时。甘泉从幸余知忝，宣室徵还子未迟。且饮一杯消别恨，野花风起渐离披。"
"奉和七夕应令","唐末宋初","徐铉","今宵星汉共晶光，应笑罗敷嫁侍郎。斗柄易倾离恨促，河流不尽后期长。静闻天籁疑鸣佩，醉折荷花想艳妆。谁见宣猷堂上宴，一篇清韵振金铛。"
"奉和子龙大监与舍弟赠答之什","唐末宋初","徐铉","石渠东观两优贤，明主知臣岂偶然。鸳鹭分行皆接武，金兰同好共忘年。怀恩未遂林泉约，窃位空惭组绶悬。多少深情知不尽，好音相慰强成篇。"
"奉和御制茱萸","唐末宋初","徐铉","台畔西风御果新，芳香精彩丽萧辰。柔条细叶妆治好，紫蒂红芳点缀匀。几朵得陪天上宴，千株长作洞中春。今朝圣藻偏流咏，黄菊无由更敢邻。"
"明道人归西林求题院额作此送之","唐末宋初","徐铉","昔从岐阳狩，簪缨满翠微。十年劳我梦，今日送师归。曳尾龟应乐，乘轩鹤谩肥。含情题小篆，将去挂岩扉。"
"欧阳大监雨中视决堤因堕水明日见于省中因戏之","唐末宋初","徐铉","闻道张晨盖，徘徊石首东。浚川非伯禹，落水异三公。衣湿仍愁雨，冠欹更怯风。今朝复相见，疑是葛仙翁。"
"表弟包颍见寄","唐末宋初","徐铉","常思帝里奉交亲，别后光阴屈指频。兰佩却归纶阁下，荆枝犹寄楚江滨。十程山水劳幽梦，满院烟花醉别人。料得此生强健在，会须重赏昔年春。"
"贬官泰州出城作","唐末宋初","徐铉","浮名浮利信悠悠，四海干戈痛主忧。三谏不从为逐客，一身无累似虚舟。满朝权贵皆曾忤，绕郭林泉已遍游。惟有恋恩终不改，半程犹自望城楼。"
"驿中七夕","唐末宋初","徐铉","七夕雨初霁，行人正忆家。江天望河汉，水馆折莲花。独坐凉何甚，微吟月易斜。今年不乞巧，钝拙转堪嗟。"
"临石步港","唐末宋初","徐铉","埼岸随萦带，微风起细涟。绿阴三月后，倒影乱峰前。吹浪游鳞小，黏苔碎石圆。会将腰下组，换取钓鱼船。"
"南都遇前嘉鱼刘令言游闽岭作此与之","唐末宋初","徐铉","我持使节经韶石，君作闲游过武夷。两地山光成独赏，隔年乡思暗相知。洪厓坛上长岑寂，孺子亭前自别离。珍重分岐一杯酒，强加餐饭数吟诗。"
"宣威苗将军贬官后重经故宅","唐末宋初","徐铉","蒋山南望近西坊，亭馆依然锁院墙。天子未尝过细柳，将军寻已戍燉煌。敧倾怪石山无色，零落圆荷水不香。为将为儒皆寂寞，门前愁杀马中郎。"
"将去广陵别史员外南斋","唐末宋初","徐铉","家声曾与金张辈，官署今居何宋间。起得高斋临静曲，种成奇树学他山。鸳鸾终日同醒醉，萝薜常时共往还。贱子今朝独南去，不堪回首望清闲。"
"将过江题白沙馆","唐末宋初","徐铉","少长在维扬，依然认故乡。金陵佳丽地，不道少风光。稍望吴台远，行登楚塞长。殷勤语江岭，归梦莫相妨。"
"春分日","唐末宋初","徐铉","仲春初四日，春色正中分。绿野徘徊月，晴天断续云。燕飞犹个个，花落已纷纷。思妇高楼晚，歌声不可闻。"
"春日紫岩山期客不至","唐末宋初","徐铉","郊外春华好，人家带碧溪。浅莎藏鸭戏，轻霭隔鸡啼。掩映红桃谷，夤缘翠柳堤。王孙竟不至，芳草自萋萋。"
"春雪应制","唐末宋初","徐铉","繁阴连曙景，瑞雪洒芳辰。势密犹疑腊，风和始觉春。萦林开玉蕊，飘座裛香尘。欲识宸心悦，云谣慰兆人。"
"秋日卢龙村舍","唐末宋初","徐铉","置却人间事，闲从野老游。树声村店晚，草色古城秋。独鸟飞天外，闲云度陇头。姓名君莫问，山木与虚舟。"
"秋日汎舟赋蘋花","唐末宋初","徐铉","素艳拥行舟，清香覆碧流。远烟分的的，轻浪汎悠悠。雨歇平湖满，风凉运渎秋。今朝流咏处，即是白蘋洲。"
"秋日雨中与萧赞善访殷舍人于翰林座中作","唐末宋初","徐铉","野出西垣步步迟，秋光如水雨如丝。铜龙楼下逢闲客，红药阶前访旧知。乱点乍滋承露处，碎声因想滴蓬时。银台钥入须归去，不惜馀欢尽酒卮。"
"茱萸诗","唐末宋初","徐铉","万物庆西成，茱萸独擅名。房排红结小，香透夹衣轻。宿露沾犹重，朝阳照更明。长和菊花酒，高宴奉西清。"
"贺殷游二舍人入翰林江给事拜中丞","唐末宋初","徐铉","清晨待漏独徘徊，霄汉悬心不易裁。阁老深严归翰苑，夕郎威望拜霜台。青绫对覆蓬壶晚，赤棒前驱道路开。犹有西垣厅记在，莫忘同草紫泥来。"
"送从兄赴临川幕","唐末宋初","徐铉","梁王籍宠就东藩，还召邹枚坐兔园。今日好论天下事，昔年同受主人恩。石头城下春潮满，金柅亭边绿树繁。唯有音书慰离别，一杯相送别无言。"
"送王四十五归东都","唐末宋初","徐铉","海内兵方起，离筵泪易垂。怜君负米去，惜此落花时。想忆看来信，相宽指后期。殷勤手中柳，此是向南枝。"
"送王员外宰德安","唐末宋初","徐铉","家世朱门贵，官资粉署优。今为百里长，应好五峰游。柳影连彭泽，湖光接庾楼。承明须再入，官满莫淹留。"
"送冯侍郎","唐末宋初","徐铉","闻君竹马戏毗陵，谁道观风自六卿。今日声明光旧物，共看旌旆拥书生。斩蛟桥下溪烟碧，射虎亭边草路清。应念筵中倍离恨，老来偏重十年兄。"
"送史馆高员外使岭南","唐末宋初","徐铉","东观时闲暇，还修喻蜀书。双旌驰县道，百越从轺车。桂蠹晨餐罢，贪泉访古初。春江多好景，莫使醉吟疏。"
"送礼部潘尚书致仕还建安","唐末宋初","徐铉","名遂功成累复轻，鲈鱼因起旧乡情。履声初下金华省，帆影看离石首城。化剑津头寻故老，同亭会上问仙卿。冥鸿高举真难事，相送何须泪满缨。"
"送刘山阳","唐末宋初","徐铉","旧族知名士，朱衣宰楚城。所嗟吾道薄，岂是主恩轻。战鼓何时息，儒冠独自行。此心多感激，相送若为情。"
"送刘司直出宰","唐末宋初","徐铉","之子有雄文，风标秀不群。低飞从墨绶，逸志在青云。柳色临流动，春光到县分。贤人多静理，未爽醉醺醺。"
"送朱先辈尉庐陵","唐末宋初","徐铉","我重朱夫子，依然见古人。成名无愧色，得禄及慈亲。莫叹官资屈，宁论活计贫。平生心气在，终任静边尘。"
"送许郎中歙州判官兼黟县","唐末宋初","徐铉","尝闻黟县似桃源，况是优游冠玳筵。遗爱非遥应卧理，祖风犹在好寻仙。朝衣旧识熏香史，禄米初营种秫田。大抵宦游须自适，莫辞离别二三年。"
"送吴郎中为宣州推官知泾县","唐末宋初","徐铉","征虏亭边月，鸡鸣伴客行。可怜何水部，今事谢宣城。风物聊供赏，班资莫系情。同心不同载，留滞为浮名。"
"送应之道人归江西","唐末宋初","徐铉","曾骑竹马傍洪厓，二十馀年变物华。客梦等闲过驿阁，归帆遥羡指龙沙。名题小篆矜垂露，诗作吴吟对绮霞。岁暮定知回未得，信来凭为寄梅花。"
"送杨郎中唐员外奉使湖南","唐末宋初","徐铉","江边微雨柳条新，握节含香二使臣。两绶对悬云梦日，方舟齐汎洞庭春。今朝草木逢新律，昨日山川满战尘。同是多情怀古客，不妨为赋吊灵均。"
"送陈先生之洪井寄萧少卿","唐末宋初","徐铉","闻君仙袂指洪厓，我忆情人别路赊。知有欢娱游楚泽，更无书札到京华。云开驿阁连江静，春满西山倚汉斜。此处相逢应见问，为言搔首望龙沙。"
"送陈秘监归泉州","唐末宋初","徐铉","风满潮沟木叶飞，水边行客驻骖騑。三朝恩泽冯唐老，万里乡关贺监归。世路穷通前事远，半生谈笑此心违。离歌不识高堂庆，特地令人泪满衣。"
"送孟宾于员外还新淦","唐末宋初","徐铉","暂来城阙不从容，却佩银鱼隐玉峰。双涧水边欹醉石，九仙台下听风松。题诗翠壁称逋客，采药春畦狎老农。野鹤乘轩云出岫，不知何日再相逢。"
"送欧阳大监游庐山","唐末宋初","徐铉","家家门外庐山路，唯有夫君乞假游。案牍乍抛公署晚，林泉已近暑天秋。海潮尽处逢陶石，江月圆时上庾楼。此去萧然好长往，人间何事不悠悠。"
"送勋道人之建安","唐末宋初","徐铉","下国兵方起，君家义独闻。若为轻世利，归去卧溪云。挂席冲岚翠，携筇破藓纹。离情似霜叶，江上正纷纷。"
"送宣州丘判官","唐末宋初","徐铉","宪署游从阻，平台道路赊。喜君驰后乘，于此会仙槎。缓酌迟飞盖，微吟望绮霞。相迎在春渚，暂别莫咨嗟。"
"送郝郎中为浙西判官","唐末宋初","徐铉","大藩从事本优贤，幕府仍当北固前。花绕楼台山倚郭，寺临江海水连天。恐君到即忘归日，忆我游曾历二年。若许他时作闲伴，殷勤为买钓鱼船。"
"送钟德林郎中学士赴东府诗 得酒字","唐末宋初","徐铉","酌此杯中物，茱萸满把秋。今朝将送别，他日是忘忧。世乱方多事，年加易得愁。政成频一醉，亦未减风流。"
"送荻栽与秀才朱观","唐末宋初","徐铉","羡子清吟处，茅斋面碧流。解憎莲艳俗，唯欠荻花幽。鹭立低枝晚，风惊折叶秋。赠君须种取，不必树忘忧。"
"送萧尚书致仕归庐陵","唐末宋初","徐铉","江海分飞二十春，重论前事不堪闻。主忧臣辱谁非我，曲突徙薪唯有君。金紫满身皆外物，雪霜垂领便离群。鹤归华表望不尽，玉笥山头多白云。"
"送黄秀才姑孰辟命","唐末宋初","徐铉","世乱离情苦，家贫色养难。水云孤棹去，风雨暮春寒。幕府才方急，骚人泪未乾。何时王道泰，万里看鹏抟。"
"送黄梅江明府","唐末宋初","徐铉","封疆多难正经纶，台阁如何不用君。江上又劳为小邑，箧中徒自有雄文。书生胆气人谁信，远俗歌谣主不闻。一首新诗无限意，再三吟咏向秋云。"
"送龚员外赴江州幕","唐末宋初","徐铉","烦君更上筑金台，世难民劳藉俊才。自有声名驰羽檄，不妨谈笑奉尊罍。元规楼迥清风满，匡俗山春画障开。莫忘故人离别恨，海潮回处寄书来。"
"送龚明府九江归宁","唐末宋初","徐铉","茂宰隳官去，扁舟著綵衣。湓城春酒熟，匡阜野花稀。解缆垂杨绿，开帆宿鹭飞。一朝吾道泰，还逐落潮归。"
"送彭秀才","唐末宋初","徐铉","贾生去国已三年，短褐闲行皖水边。尽日野云生舍下，有时京信到门前。无人与和投湘赋，愧子来浮访戴船。满袖新诗好回去，莫随骚客醉林泉。"
"送蒯司录归京","唐末宋初","徐铉","早年闻有蒯先生，二十馀年道不行。抵掌曾论天下事，折腰犹悟俗人情。老还上国欢娱少，贫聚归资结束轻。迁客临流倍惆怅，冷风黄叶满山城。"
"送德迈道人之豫章","唐末宋初","徐铉","禅灵桥畔落残花，桥上离情对日斜。顾我乘轩惭组绶，羡师飞锡指烟霞。楼中西岭真君宅，门外南州处士家。莫道空谈便无事，碧云诗思更无涯。"
"送魏舍人仲甫为蕲州判官","唐末宋初","徐铉","从事蕲春兴自长，蕲人应识紫薇郎。山资足后抛名路，莼菜秋来忆故乡。以道卷舒犹自适，临戎谈笑固无妨。如闻郡阁吹横笛，时望青溪忆野王。"
"重游木兰亭","唐末宋初","徐铉","缭绕长堤带碧浔，昔年游此尚青衿。兰桡破浪城阴直，玉勒穿花苑树深。宦路尘埃成久别，仙家风景有谁寻。那知年长多情后，重凭栏干一独吟。"
"闻查建州陷贼寄钟郎中","唐末宋初","徐铉","闻道将军轻壮图，螺江城下委犀渠。旌旗零落沉荒服，簪履萧条返故居。皓首应全苏武节，故人谁得李陵书。自怜放逐无长策，空使卢谌泪满裾。"
"闻雁寄故人","唐末宋初","徐铉","久作他乡客，深惭薄宦非。不知云上雁，何得每年归。夜静声弥怨，天空影更微。往年离别泪，今夕重沾衣。"
"除夜","唐末宋初","徐铉","寒灯耿耿漏迟迟，送故迎新了不欺。往事并随残历日，春风宁识旧容仪。预惭岁酒难先饮，更对乡傩羡小儿。吟罢明朝赠知己，便须题作去年诗。"
"泰州道中却寄东京故人","唐末宋初","徐铉","风紧雨凄凄，川回岸渐低。吴州林外近，隋苑雾中迷。聚散纷如此，悲欢岂易齐。料君残酒醒，还听子规啼。"
"爱敬寺有老僧尝游长安言秦雍间事历历可听因赠此诗兼示同行客","唐末宋初","徐铉","白首栖禅者，尝谈灞浐游。能令过江客，偏起失乡愁。室倚桃花崦，门临杜若洲。城中无此景，将子剩淹留。"
"病题二首 其一","唐末宋初","徐铉","性灵慵懒百无能，唯被朝参遣夙兴。圣主优容恩未答，丹经疏阔病相陵。脾伤对客偏愁酒，眼暗看书每愧灯。进与时乖不知退，可怜身计谩腾腾。"
"病题二首 其二","唐末宋初","徐铉","人间多事本难论，况是人间懒慢人。不解养生何怪病，已能知命敢辞贫。向空咄咄烦书字，与世滔滔莫问津。金马门前君识否，东方曼倩是前身。"
"陪王庶子游后湖涵虚阁","唐末宋初","徐铉","悬圃清虚乍过秋，看山寻水上兹楼。轻鸥的的飞难没，红叶纷纷晚更稠。风卷微云分远岫，浪摇晴日照中洲。跻攀况有承华客，如在南皮奉胜游。"
"陪郑王相公赋檐前垂冰应教依韵","唐末宋初","徐铉","窗外虚明雪乍晴，檐前垂霤尽成冰。长廊瓦叠行行密，晚院风高寸寸增。玉指乍拈簪尚愧，金阶时坠磬难胜。晨餐堪醒曹参酒，自恨空肠病不能。"
"陶使君挽歌二首 其一","唐末宋初","徐铉","太守今何在，行春去不归。筵空收管吹，郊迥俨骖騑。营外星才落，园中露已晞。伤心梁上燕，犹解向人飞。"
"陶使君挽歌二首 其二","唐末宋初","徐铉","始忆花前宴，笙歌醉夕阳。那堪城外送，哀挽逐归艎。铃阁朝犹闭，风亭日已荒。唯馀迁客泪，沾洒后池傍。"
"宿茅山寄舍弟","唐末宋初","徐铉","茅许禀灵气，一家同上宾。仙山空有庙，举世更无人。独往诚违俗，浮名亦累真。当年各自勉，云洞镇长春。"
"宿蒋帝庙明日游山南诸寺","唐末宋初","徐铉","便返城闉尚未甘，更从山北到山南。花枝似雪春虽半，桂魄如眉日始三。松盖遮门寒黯黯，柳丝妨路翠毵毵。登临莫怪偏留恋，游宦多年事事谙。"
"寄从兄宪兼示二弟","唐末宋初","徐铉","别路吴将楚，离忧弟与兄。断云惊晚吹，秋色满孤城。信远鸿初下，乡遥月共明。一枝栖未稳，回首望三京。"
"寄外甥苗武仲","唐末宋初","徐铉","放逐今来涨海边，亲情多在凤台前。且将聚散为闲事，须信华枯是偶然。蝉噪疏林村倚郭，鸟飞残照水连天。此中唯欠韩康伯，共对秋风咏数篇。"
"寄江州萧给事","唐末宋初","徐铉","夕郎忧国不忧身，今向天涯作逐臣。魂梦暗驰龙阙曙，啸吟闲绕虎溪春。朝车载酒过山寺，谏纸题诗寄野人。惆怅懦夫何足道，自离群后已同尘。"
"寄江都路员外","唐末宋初","徐铉","吾兄失意在东都，闻说襟怀任所如。已纵乖慵为傲吏，有何关键制豪胥。县斋晓闭多移病，南亩秋荒忆遂初。知道故人相忆否，嵇康不得懒修书。"
"寄抚州钟郎中","唐末宋初","徐铉","去载分襟后，寻闻在建安。封疆正多事，尊俎若为欢。都护空遗镞，明君欲舞干。绕朝时不用，非是杀身难。"
"寄和州韩舍人","唐末宋初","徐铉","急景骎骎度，遥怀处处生。风头乍寒暖，天色半阴晴。久别魂空断，终年道不行。殷勤云上雁，为过历阳城。"
"寄驾部郎中","唐末宋初","徐铉","贱子乖慵性，频为省直牵。交亲每相见，多在相门前。君独疏名路，为郎过十年。炎风久成别，南望思悠然。"
"寄钟谟","唐末宋初","徐铉","看看潘鬓二毛生，昨日林梢又转莺。欲对春风忘世虑，敢言尊酒召时英。假中西阁应无事，筵上南威幸有情。不得车公终不乐，已教红袖出门迎。"
"寄饶州王郎中效李白体","唐末宋初","徐铉","珍重王光嗣，交情尚在不。芜城连宅住，楚塞并车游。别后官三改，年来岁六周。银钩无一字，何以缓离愁。"
"寄萧给事","唐末宋初","徐铉","危言危行古时人，归向西山卧白云。买宅尚寻徐处士，餐霞终访许真君。容颜别后应如故，诗咏年来更不闻。今日城中春又至，落梅愁绪共纷纷。"
"寄舒州杜员外","唐末宋初","徐铉","信到得君书，知君已下车。粉闱情在否，莲幕兴何如。人望徵贤入，余思从子居。灊山真隐地，凭为卜茅庐。"
"寄蕲州高郎中","唐末宋初","徐铉","贾傅栖迟楚泽东，兰皋三度换秋风。纷纷世事来无尽，黯黯离魂去不通。直道未能胜社鼠，孤飞徒自叹冥鸿。知君多少思乡恨，并在山城一笛中。"
"寄歙州吕判官","唐末宋初","徐铉","任公郡占好山川，溪水萦回路屈盘。南国自来推胜境，故人此地作郎官。风光适意须留恋，禄秩资贫且喜欢。莫忆班行重回首，是非多处是长安。"
"常州驿中喜雨","唐末宋初","徐铉","飒飒旱天雨，凉风一夕回。远寻南亩去，细入驿亭来。蓑唱牛初牧，渔歌棹正开。盈庭顿无事，归思酌金罍。"
"得浙西郝判官书未及报闻燕王移镇京口因寄此诗问方判官田书记消息","唐末宋初","徐铉","秋风海上久离居，曾得刘公一纸书。淡水心情长若此，银钩踪迹更无如。尝忧座侧飞鸮鸟，未暇江中觅鲤鱼。今日京吴建朱邸，问君谁共曳长裾。"
"晚归","唐末宋初","徐铉","暑服道情出，烟街薄暮还。风清飘短袂，马健弄连环。水静闻归橹，霞明见远山。过从本无事，从此涉旬閒。"
"晚憩白鹤庙寄句容张少府","唐末宋初","徐铉","日入林初静，山空暑更寒。泉鸣细岩窦，鹤唳眇云端。拂榻安棋局，焚香戴道冠。望君殊不见，终夕凭栏干。"
"梦游三首 其一","唐末宋初","徐铉","魂梦悠扬不奈何，夜来还在故人家。香濛蜡烛时时暗，户映屏风故故斜。檀的慢调银字管，云鬟低缀折枝花。天明又作人间别，洞口春深道路赊。"
"梦游三首 其二","唐末宋初","徐铉","绣幌银屏杳霭间，若非魂梦到应难。窗前人静偏宜夜，户内春浓不识寒。蘸甲递觞纤似玉，含词忍笑腻于檀。锦书若要知名字，满县花开不姓潘。"
"梦游三首 其三","唐末宋初","徐铉","南国佳人字玉儿，芙蓉双脸远山眉。仙郎有约长相忆，阿母何猜不得知。梦里行云还倏忽，暗中携手乍疑迟。因思别后闲窗下，织得回文几首诗。"
"移饶州别周使君","唐末宋初","徐铉","正怜东道感贤侯，何幸南冠脱楚囚。皖伯台前收别宴，乔公亭下舣行舟。四年去国身将老，百郡徵兵主尚忧。更向鄱阳湖上去，青衫憔悴泪交流。"
"雪中作","唐末宋初","徐铉","赋分多情客，经年去国心。疏钟寒郭晚，密雪水亭深。影迥鸿投渚，声愁雀噪林。他乡一尊酒，独坐不成斟。"
"寒食日作","唐末宋初","徐铉","厨冷烟初禁，门闲日更斜。东风不好事，吹落满庭花。过社纷纷燕，新晴淡淡霞。京都盛游观，谁访子云家。"
"寒食成判官垂访因赠","唐末宋初","徐铉","常年寒食在京华，今岁清明在海涯。远巷蹋歌深夜月，隔墙吹管数枝花。鸳鸾得路音尘阔，鸿雁分飞道里赊。不是多情成二十，断无人解访贫家。"
"寒食宿陈公塘上","唐末宋初","徐铉","垂杨界官道，茅屋倚高坡。月下春塘水，风中牧竖歌。折花闲立久，对酒远情多。今夜孤亭梦，悠扬奈尔何。"
"御筵送邓王","唐末宋初","徐铉","禁里秋光似水清，林烟池影共离情。暂移黄阁只三载，却望紫垣都数程。满座清风天子送，随车甘雨郡人迎。绮霞阁上诗题在，从此还应有颂声。"
"棋赌赋诗输刘起居","唐末宋初","徐铉","刻烛知无取，争先素未精。本图忘物我，何必计输赢。赌墅终规利，焚囊亦近名。不如相视笑，高咏两三声。"
"游蒋山题辛夷花寄陈奉礼","唐末宋初","徐铉","今岁游山已恨迟，山中仍喜见辛夷。簪缨且免全为累，桃李犹堪别作期。晴后日高偏照灼，晚来风急渐离披。山郎不作同行伴，折得何由寄所思。"
"登甘露寺北望","唐末宋初","徐铉","京口潮来曲岸平，海门风起浪花生。人行沙上见日影，舟过江中闻橹声。芳草远迷杨子渡，宿烟深映广陵城。游人乡思应如橘，相望须含两地情。"
"谢文静墓下作","唐末宋初","徐铉","越徼稽天讨，周京乱虏尘。苍生何可奈，江表更无人。岂惮寻荒垄，犹思认后身。春风白杨里，独步泪沾巾。"
"赋石奉送钟德林少尹员外","唐末宋初","徐铉","我爱他山石，中含绝代珍。烟披寒落落，沙浅静磷磷。翠色辞文陛，清声出泗滨。扁舟载归去，知是汎槎人。"
"赋得有所思","唐末宋初","徐铉","所思何在杳难寻，路远山长水复深。衰草满庭空伫立，清风吹袂更长吟。忘情好醉青田酒，寄恨宜调绿绮琴。落日鲜云偏聚散，可能知我独伤心。"
"赋得秋江晚照","唐末宋初","徐铉","落日照平流，晴空万里秋。轻明动枫叶，点的乱沙鸥。罾网鱼梁静，籉簦稻穗收。不教行乐倦，冉冉下城楼。"
"赋得捣衣","唐末宋初","徐铉","江上多离别，居人夜捣衣。拂砧知露滴，促杵恐霜飞。漏转声频断，愁多力自微。裁缝依梦见，腰带定应非。"
"赋得綵燕","唐末宋初","徐铉","缕綵成飞燕，迎和启蛰时。翠翘生玉指，绣羽拂文楣。讵费衔泥力，无劳剪爪期。化工今在此，翻怪社来迟。"
"禁中新月","唐末宋初","徐铉","今夕拜新月，沈沈禁署中。玉绳疏间彩，金掌静无风。节换知身老，时平见岁功。吟看北墀暝，兰烬坠微红。"
"蒙恩赐酒奉旨令醉进诗以谢","唐末宋初","徐铉","明光殿里夜迢迢，多病逢秋自寂寥。蜡炬乍传丹凤诏，御题初认白云谣。今宵幸识衢尊味，明日知停入閤朝。为感君恩判一醉，不烦辛苦解金貂。"
"谪居舒州累得韩高二舍人书作此寄之","唐末宋初","徐铉","三峰烟霭碧临溪，中有骚人理钓丝。会友少于分袂日，谪居多却在朝时。丹心历历吾终信，俗虑悠悠尔不知。珍重韩君与高子，殷勤书札寄相思。"
"题白鹤庙","唐末宋初","徐铉","平生心事向玄关，一入仙乡似旧山。白鹤唳空晴眇眇，丹砂流涧暮潺潺。尝嗟多病嫌中药，拟问真经乞小还。满洞烟霞互陵乱，何峰台榭是萧闲。"
"题殷舍人宅木芙蓉","唐末宋初","徐铉","怜君庭下木芙蓉，袅袅纤枝淡淡红。晓吐芳心零宿露，晚摇娇影媚清风。似含情态愁秋雨，暗减馨香借菊丛。默饮数杯应未称，不知歌管与谁同。"
"题梁王旧园","唐末宋初","徐铉","梁王旧馆枕潮沟，共引垂藤系小舟。树倚荒台风淅淅，草埋欹石雨修修。门前不见邹枚醉，池上时闻雁鹜愁。节士逢秋多感激，不须频向此中游。"
"题紫阳观","唐末宋初","徐铉","南朝名士富仙才，追步东乡遂不回。丹井自深桐暗老，祠宫长在鹤频来。岩边桂树攀仍倚，洞口桃花落复开。惆怅霓裳太平事，一函真迹锁昭台。"
"翰林游舍人清明日入院中途见过余明日亦入西省上直因寄游君","唐末宋初","徐铉","榆柳开新焰，梨花发故枝。辎軿隘城市，圭组坐曹司。独对芝泥检，遥怜白马儿。禁林还视草，气味两相知。"
"赠王贞素先生","唐末宋初","徐铉","先生尝已佩真形，绀发朱颜骨气清。道秘未传鸿宝术，院深时听步虚声。辽东几度悲城郭，吴市终应变姓名。三十六天皆有籍，他年何处问归程。"
"赠奚道士","唐末宋初","徐铉","先生曾有洞天期，犹傍天坛摘紫芝。处世自能心混沌，全真谁见德支离。玉霄尘闭人长在，金鼎功成俗未知。他日飙轮谒茅许，愿同鸡犬去相随。"
"赠泰州掾令狐克己","唐末宋初","徐铉","念子才多命且奇，乱中抛掷少年时。深藏七泽衣如雪，却见中朝鬓似丝。旧德在人终远大，扁舟为吏莫推辞。孤芳自爱凌霜处，咏取文公白菊诗。"
"赠浙西顾推官","唐末宋初","徐铉","盛府宾寮八十馀，闭门高卧兴无如。梁王苑里相逢早，润浦城中得信疏。狼藉杯盘重会面，风流才调一如初。愿君百岁犹强健，他日相寻隐士庐。"
"赠陶使君求梨","唐末宋初","徐铉","昨宵宴罢醉如泥，惟忆张公大谷梨。白玉花繁曾缀处，黄金色嫩乍成时。冷侵肺腑醒偏早，香惹衣襟歇倍迟。今旦中山方酒渴，唯应此物最相宜。"
"赠维扬故人","唐末宋初","徐铉","东京少长认维桑，书剑谁教入帝乡。一事无成空放逐，故人相见重凄凉。楼台寂寞官河晚，人物稀疏驿路长。莫怪临风惆怅久，十年春色忆维扬。"
"避难东归依韵和黄秀才见寄","唐末宋初","徐铉","戚戚逢人问所之，东流相送向京畿。自甘逐客纫兰佩，不料平民著战衣。树带荒村春冷落，江澄霁色雾霏微。时危道丧无才术，空手徘徊不忍归。"
"纳后夕侍宴","唐末宋初","徐铉","天上轩星正，云间湛露垂。礼容过渭水，宴喜胜瑶池。彩雾笼花烛，升龙肃羽仪。君臣欢乐日，文物盛明时。帘捲银河转，香凝玉漏迟。华封倾祝意，觞酒与声诗。"
"依韵和令公大王蔷薇诗","唐末宋初","徐铉","绿树成阴后，群芳稍歇时。谁将新濯锦，挂向最长枝。卷箔香先入，凭栏影任移。赏频嫌酒渴，吟苦怕霜髭。架迥笼云幄，庭虚展绣帷。有情萦舞袖，无力罥游丝。嫩蕊莺偷采，柔条柳伴垂。荀池波自照，梁苑客尝窥。玉李寻皆谢，金桃亦暗衰。花中应独贵，庭下故开迟。委艳妆苔砌，分华借槿篱。低昂匀灼烁，浓淡叠参差。幸植王宫里，仍逢宰府知。芳心向谁许，醉态不能支。芍药天教避，玫瑰众共嗤。光明烘昼景，润腻裛轻?。丽似期神女，珍如重卫姬。君王偏属咏，七子尽搜奇。"
"和歙州陈使君见寄","唐末宋初","徐铉","新安风景好，时令肃辕门。身贵心弥下，功多口不言。韬钤家法在，儒雅素风存。簪履陪游盛，乡闾俗化敦。临窗山色秀，绕郭水声喧。纤络文章丽，矜严道义尊。楼台秋月静，京庾晚云屯。晓吹传衙鼓，晴阳展信幡。一篇贻友好，千里倍心论。未见归骖动，空能役梦魂。"
"奉和右省仆射西亭高卧作","唐末宋初","徐铉","院静苍苔积，庭幽怪石欹。蝉声当槛急，虹影向檐垂。昼漏犹怜永，丛兰未觉衰。疏篁巢翡翠，折苇覆鸬鹚。对酒襟怀旷，围棋旨趣迟。景皆随所尚，物各遂其宜。道与时相会，才非世所羁。赋诗贻座客，秋事尔何悲。"
"送高舍人使岭南","唐末宋初","徐铉","西掖官曹近，南溟道路遥。使星将渡汉，仙棹乍乘潮。柳映灵和折，梅依大庾飘。江帆风淅淅，山馆雨萧萧。陆贾真迂阔，终童久寂寥。送君何限意，把酒一长谣。"
"赋得风光草际浮","唐末宋初","徐铉","宿露依芳草，春郊古陌旁。风轻不尽偃，日早未晞阳。耿耿依平远，离离入望长。映空无定彩，飘径有馀光。飐若荷珠乱，纷如爝火飏。诗人多感物，凝思绕池塘。"
"赋得霍将军辞第","唐末宋初","徐铉","汉将承恩久，图勋肯顾私。匈奴犹未灭，安用以家为。郢匠虽闻诏，衡门竟不移。宁烦张老颂，无待晏婴辞。甲乙人徒费，亲邻我自持。悠悠千载下，长作帅臣师。"
"题画石山","唐末宋初","徐铉","彼美巉岩石，谁施黼藻功。回岩明照地，绝壁烂临空。锦段鲜须濯，罗屏展易穷。不因秋藓绿，非假晚霞红。羽客藏书洞，樵人取箭风。灵踪理难问，仙路去何通。返驾归尘里，留情向此中。回瞻画图畔，遥羡面山翁。"
"题碧岩亭赠孙尊师","唐末宋初","徐铉","绝境何人识，高亭万象含。凭轩临树杪，送目极天南。积霭生泉洞，归云锁石龛。丹霞披翠巘，白鸟带晴岚。仙去留虚室，龙归涨碧潭。幽岩君独爱，玄味我曾耽。世上愁何限，人间事久谙。终须脱羁鞅，来此会空谈。"
"又题白鹭洲江鸥送陈君","唐末宋初","徐铉","白鹭洲边江路斜，轻鸥接翼满平沙。吾徒来送远行客，停舟为尔长叹息。酒旗鱼艇两无猜，月影芦花镇相得。离筵一曲怨复清，满座销魂鸟不惊。人生不及水禽乐，安用虚名上麟阁。同心携手今如此，金鼎丹砂何寂寞。天涯后会眇难期，从此又应添白髭。愿君不忘分飞处，长保翩翩洁白姿。"
"太傅相公以庭梅二篇许舍弟同赋再迂藻思曲有虚称谨依韵奉和庶申感谢","唐末宋初","徐铉","旧眷终无替，流光自足悲。攀条感花萼，和曲许埙篪。前会成春梦，何人更己知。缘情聊借喻，争敢道言诗。"
"月真歌","唐末宋初","徐铉","扬州胜地多丽人，其间丽者名月真。月真初年十四五，能弹琵琶善歌舞。风前弱柳一枝春，花里娇莺百般语。扬州帝京多名贤，其间贤者殷德川。德川初秉纶闱笔，职近名高常罕出。花前月下或游从，一见月真如旧识。闲庭深院资贤宅，宅门严峻无凡客。垂帘偶坐唯月真，调弄琵琶郎为拍。殷郎一旦过江去，镜中懒作孤鸾舞。朝云暮雨镇相随，石头城下还相遇。二月三月江南春，满城濛濛起香尘。隔墙试听歌一曲，乃是资贤宅里人。绿窗绣幌天将晓，残烛依依香袅袅。离肠却恨苦多情，软障薰笼空悄悄。殷郎去冬入翰林，九霄官署转深沉。人间想望不可见，唯向月真存旧心。我惭阘茸何为者，长感馀光每相假。陋巷萧条正掩扉，相携访我衡茅下。我本山人愚且贞，歌筵饮席常无情。自从一见月真后，至今赢得颠狂名。殷郎月真听我语，少壮光阴能几许。良辰美景数追随，莫教长说相思苦。"
"北使还襄邑道中作","唐末宋初","徐铉","九月三十日，独行梁宋道。河流激似飞，林叶翻如扫。程遥苦昼短，野迥知寒早。还家亦不闲，要且还家了。"
"右省仆射后湖亭闲宴铉以宿直先归赋诗留献","唐末宋初","徐铉","湖上一阳生，虚亭启高宴。枫林烟际出，白鸟波心见。主人忘贵达，座客容疵贱。独惭残照催，归宿明光殿。"
"玉笥山留题","唐末宋初","徐铉","仙乡会应远，王事知何极。征传莫辞劳，玉峰聊一息。形骸已销散，心想都凝寂。真气自清虚，非关好松石。九仙皆积学，洞壑多遗迹。游子归去来，胡为但征役。"
"亚元舍人不替深知猥贻佳作三篇清绝不敢轻酬因为长歌聊以为报未竟复得子乔校书示问故兼寄陈君庶资一笑耳","唐末宋初","徐铉","海陵城里春正月，海畔朝阳照残雪。城中有客独登楼，遥望天边白银阙。白银阙下何英英，雕鞍绣毂趋承明。阊门晓辟旌旗影，玉墀风细佩环声。此处追飞皆俊彦，当年何事容疵贱。怀铅昼坐紫微宫，焚香夜直明光殿。王言简静官司闲，朋好殷勤多往还。新亭风景如东洛，邙岭林泉似北山。光阴暗度杯盂里，职业未妨谈笑间。有时邀宾复携妓，造门不问都非是。酣歌叫笑惊四邻，赋笔纵横动千字。任他银箭转更筹，不怕金吾司夜吏。可怜诸贵贤且才，时情物望两无猜。伊余独禀狂狷性，褊量多言仍薄命。吞舟可漏岂无恩，负乘自贻非不幸。一朝削迹为迁客，旦暮青云千里隔。离鸿别雁各分飞，折柳攀花两无色。卢龙渡口问迷津，瓜步山前送暮春。白沙江上曾行路，青林花落何纷纷。汉皇昔幸回中道，极目牛羊卧芳草。旧宅重游尽隙荒，故人相见多衰老。禅智寺，山光桥，风瑟瑟兮雨萧萧。行杯已醒残梦断，征途未极离魂消。海陵郡中陶太守，相逢本是随行旧。乍申拜起已开眉，却问辛勤还执手。精庐水榭最清幽，一税征车聊驻留。闭门思过谢来客，知恩省分宽离忧。郡斋胜境有后池，山亭菌阁互参差。有时虚左来相召，举白飞觞任所为。多才太守能挝鼓，醉送金船间歌舞。酒酣耳热眼生花，暂似京华欢会处。归来旅馆还端居，清风朗月夜窗虚。骎骎流景岁云暮，天涯望断故人书。春来凭槛方叹息，仰头忽见南来翼。足系红笺堕我前，引颈长鸣如有言。开缄试读相思字，乃是多情乔亚元。短韵三篇皆丽绝，小梅寄意情偏切。金兰投分一何坚，银钩置袖终难灭。醉后狂言何足奇，感君知己不相遗。长卿曾作美人赋，玄成今有责躬诗。报章欲托还京信，笔拙纸穷情未尽。珍重芸香陈子乔，亦解贻书远相问。宁须买药疗羁愁，只恨无书消鄙吝。游处当时靡不同，欢娱今日两成空。天子尚应怜贾谊，时人未要嘲扬雄。曲终笔阁缄封已，翩翩驿骑行尘起。寄向中朝谢故人，为说相思意如此。"
"回至南康题紫极宫里道士房","唐末宋初","徐铉","王事信靡盬，饮冰安足辞。胡为拥征传，乃至天南陲。天南非我乡，留滞忽踰时。还经羽人家，豁若云雾披。何以宽吾怀，老庄有微词。达士无不可，至人岂偏为。客愁勿复道，为君吟此诗。"
"抛毬乐辞二首 其一","唐末宋初","徐铉","歌舞送飞毬，金觥碧玉筹。管弦桃李月，帘幕凤凰楼。一笑千场醉，浮生任白头。"
"抛毬乐辞二首 其二","唐末宋初","徐铉","灼灼传花枝，纷纷度画旗。不知红烛下，照见彩毬飞。借势因期尅，巫山暮雨归。"
"和门下殷侍郎新茶二十韵","唐末宋初","徐铉","暖吹入春园，新芽竞粲然。才教鹰觜拆，未放雪花妍。荷杖青林下，携筐旭景前。孕灵资雨露，钟秀自山川。碾后香弥远，烹来色更鲜。名随土地贵，味逐水泉迁。力藉流黄暖，形模紫笋圆。正当钻柳火，遥想涌金泉。任道时新物，须依古法煎。轻瓯浮绿乳，孤灶散馀烟。甘荠非予匹，宫槐让我先。竹孤空冉冉，荷弱谩田田。解渴消残酒，清神感夜眠。十浆何足馈，百榼尽堪捐。采撷唯忧晚，营求不计钱。任公因焙显，陆氏有经传。爱甚真成癖，尝多合得仙。亭台虚静处，风月艳阳天。自可临泉石，何妨杂管弦。东山似蒙顶，愿得从诸贤。"
"和方泰州见寄","唐末宋初","徐铉","逐客悽悽重入京，旧愁新恨两难胜。云收楚塞千山雪，风结秦淮一尺冰。置醴筵空情岂尽，投湘文就思如凝。更残月落知孤坐，遥望船窗一点星。"
"咏梅子真送郭先辈","唐末宋初","徐铉","忠臣本爱君，仁人本爱民。宁知贵与贱，岂计名与身。梅生为一尉，献疏来君门。君门深万里，金虎重千钧。向永且不用，况复论子真。拂衣遂长往，高节邈无邻。至今仙籍中，谓之梅真人。郭生负逸气，百代继遗尘。进退生自知，得丧吾不陈。斯民苟有幸，期子一朝伸。"
"奉和宫傅相公怀旧见寄四十韵","唐末宋初","徐铉","谢傅功成德望全，鸾台初下正萧然。抟风乍息三千里，感旧重怀四十年。西掖新官同贾马，南朝兴运似开天。文辞职业分工拙，流辈班资让后先。每愧陋容劳刻画，长惭顽石费彫镌。晨趋纶掖吟春永，夕会精庐待月圆。立马有时同草诏，联镳几处共成篇。闲歌柳叶翻新曲，醉咏桃花促绮筵。少壮况逢时世好，经过宁虑岁华迁。云龙得路须腾跃，社栎非材合弃捐。再谒湘江犹是幸，两还宣室竟何缘。已知瑕玷劳磨瑩，又得官司重接连。听漏分宵趋建礼，从游同召赴甘泉。云开阊阖分台殿，风过华林度管弦。行止不离宫仗影，衣裾尝惹御炉烟。师资稷契论中礼，依止山公典小铨。多谢天波垂赤管，敢教晨景过华塼。翾飞附骥方经远，巨楫垂风遂济川。玉烛调时钧轴正，台阶平处德星悬。岩廊礼绝威容肃，布素情深友好偏。长拟营巢安大厦，忽惊操钺领中权。吴门日丽龙衔节，京口沙晴鹢画船。盖代名高方赫赫，恋恩心切更乾乾。袁安辞气忠仍恳，吴汉精诚直且专。却许丘明师纪传，更容疏广奉周旋。朱门自得施行马，厚禄何妨食万钱。密疏尚应劳献替，清谈唯见论空玄。东山妓乐供闲步，北牖风凉足晏眠。玄武湖边林隐见，五城桥下棹洄沿。曾移苑树开红药，新凿家池种白莲。不遣前驺妨野逸，别寻逋客互招延。棋枰寂静陈虚阁，诗笔沉吟劈彩笺。往事偶来春梦里，闲愁因动落花前。青云旧侣嗟谁在，白首亲情倍见怜。尽日凝思殊怅望，一章追叙信精研。韶颜莫与年争竞，世虑须凭道节宣。幸喜书生为将相，定由阴德致神仙。羊公剩有登临兴，尚子都无嫁娶牵。退象天山镇浮竞，起为霖雨润原田。从容自保君臣契，何必扁舟始是贤。"
"奉酬度支陈员外","唐末宋初","徐铉","古来贤达士，驰骛唯群书。非礼誓弗习，违道无与居。儒家若迂阔，遂将世情疏。吾友嗣世德，古风蔼有馀。幸遇汉文皇，握兰佩金鱼。俯视长沙赋，悽悽将焉如。"
"孟君别后相续寄书作此酬之","唐末宋初","徐铉","多病怯烦暑，短才忧近职。跂足北窗风，遥怀浩无极。故人易成别，诗句空相忆。尺素寄天涯，淦江秋水色。"
"送元帅书记高郎中出为婺源建威军使","唐末宋初","徐铉","寒风萧瑟楚江南，记室戎装挂锦帆。倚马未曾妨笑傲，斩牲先要厉威严。危言昔日尝无隐，壮节今来信不凡。惟有杯盘思上国，酒醪甜淡菜蔬甘。"
"送和州张员外为江都令","唐末宋初","徐铉","经年相望隔重湖，一旦相逢在上都。塞诏官班聊慰否，埋轮意气尚存无。由来圣代怜才子，始觉清风激懦夫。若向西冈寻胜赏，旧题名处为踌躇。"
"送高起居之泾县","唐末宋初","徐铉","右史罢朝归，之官句水湄。别我行千里，送君倾一卮。酒罢长叹息，此叹君应悲。乱中吾道薄，卿族旧人稀。胡为佩铜墨，去此白玉墀。吏事岂所堪，民病何可医。藏用清其心，此外慎勿为。县郭有佳境，千峰溪水西。云树杳回合，岩峦互蔽亏。弹琴坐其中，世事吾不知。时时寄书札，以慰长相思。"
"送彭秀才南游","唐末宋初","徐铉","问君孤棹去何之，玉笥春风楚水西。山上断云分翠霭，林间晴雪入澄溪。琴心酒趣神相会，道士仙童手共携。他日时清更随计，莫如刘阮洞中迷。"
"送薛少卿赴青阳","唐末宋初","徐铉","我爱陶靖节，吏隐从弦歌。我爱费徵君，高卧归九华。清风激颓波，来者无以加。我志两不遂，漂沦浩无涯。数奇时且乱，此图今愈赊。贤哉薛夫子，高举凌晨霞。安民即是道，投足皆为家。功名与权位，悠悠何用誇。携朋出远郊，酌酒藉平沙。云收远天静，江阔片帆斜。离怀与企羡，南望长咨嗟。"
"酬郭先辈","唐末宋初","徐铉","太原郭夫子，行高文炳蔚。弱龄负世誉，一举游月窟。仙籍第三人，时人故称屈。昔余吏西省，倾盖名籍籍。及我窜群舒，向风心郁郁。归来暮江上，云雾一披拂。雷雨不下施，犹作池中物。念君介然气，感时思奋发。示我数篇文，与古争驰突。綵缛粲英华，理深刮肌骨。古诗尤精奥，史论皆宏拔。举此措诸民，何忧民不活。吁嗟吾道薄，与世长迂阔。顾我徒有心，数奇身正绌。论兵属少年，经国须儒术。夫子无自轻，苍生正愁疾。"
"题伏龟山北隅","唐末宋初","徐铉","兹山信岑寂，阴崖积苍翠。水石何必多，宛有千岩意。孰知近人境，旦暮含佳气。池影摇轻风，林光澹新霁。支颐藉芳草，自足忘世事。未得归去来，聊为宴居地。"
"赠浙西妓亚仙","唐末宋初","徐铉","翠黛嚬如怨，朱颜醉更春。占将南国貌，恼杀别家人。粉汗沾巡盏，花钿逐舞茵。明朝绮窗下，离恨两殷勤。"
"景阳台怀古","唐末宋初","徐铉","后主亡家不悔，江南异代长春。今日景阳台上，闲人何用伤神。"
"宫词","唐末宋初","翁宏","又是春残也，如何出翠帷。落花人独立，微雨燕双飞。寓目魂将断，经年梦亦非。那堪向秋夕，萧飒暮蟾辉。"
"秋残","唐末宋初","翁宏","又是秋残也，无聊意若何。客程江外远，归思夜深多。岘首飞黄叶，湘湄走白波。仍闻汉都护，今岁合休戈。"
"送廖融处士南游","唐末宋初","翁宏","病卧瘴云间，莓苔渍竹关。孤吟牛渚月，老忆洞庭山。壮志潜消尽，淳风竟未还。今朝忽相遇，执手一开颜。"
"句","唐末宋初","翁宏","万木横秋里，孤舟半夜猿。漏光残井甃，缺影背山椒。风回山火断，潮落岸冰高。"
"句","唐末宋初","郭廷谓","魂逐东流水，坟依独坐山。"
"汉中城楼","唐末宋初","崔觐","解带缓幽忧，登城复上楼。断烟横沔水，孤鹜入洋州。浩荡成遥望，凄凉起暮愁。山中自有桂，何事此淹留。"
"灙谷","唐末宋初","崔觐","高峰偃蹇云崔嵬，层崖巨壑长峡开。龙蛇纵横虎豹乱，古栈朽灭埋深苔。"
"句","唐末宋初","崔觐","直望汉江三百里，一条如线下洋州。"
"教场","唐末宋初","崔觐","岂知王子山前月，曾照曹刘夜战来。"
"廉水渡","唐末宋初","崔觐","江水不流廉节去，清名长解胜贪泉。"
"南山池","唐末宋初","梁藻","翡翠戏翻荷叶雨，鹭鸶飞破竹林烟。时沽村酒临轩酌，拟摘新茶靠石煎。"
"磻溪怀古","唐末宋初","孟宾于","良哉吕尚父，深隐始归周。钓石千年在，春风一水流。松根盘藓石，花影卧沙鸥。谁更怀韬术，追思古渡头。"
"晚眺","唐末宋初","孟宾于","倚杖残秋里，吟中四顾频。西风天际雁，落日渡头人。草色衰平野，山阴敛暮尘。却寻苔径去，明月照村邻。"
"耒阳杜工部祠堂","唐末宋初","孟宾于","南游何感思，更甚叶缤纷。一夜耒江雨，百年工部文。青山当日见，白酒至今闻。惟有为诗者，经过时吊君。"
"登岳阳楼","唐末宋初","麻温其","湖边景物属秋天，楼上风光似去年。仙侣缑生留福地，湘娥帝子寄哀弦。云门自统轩台外，木叶偏飞楚客前。极目江山何处是，一帆万里信归船。"
"兰溪灵瑞观","唐末宋初","舒道纪","澄心坐清境，虚白生林端。夜静笑声出，月明松影寒。绛霞封药灶，碧窦溅斋坛。海树几回老，先生棋未残。"
"题赤松宫","唐末宋初","舒道纪","松老赤松原，松间庙宛然。人皆有兄弟，谁得共神仙。双鹤冲天去，群羊化石眠。至今丹井水，香满北山边。"
"蔷薇诗一首十八韵呈东海侍郎徐铉","唐末宋初","李从善","绿影覆幽池，芳菲四月时。管弦朝夕兴，组绣百千枝。盛引墙看遍，高烦架屡移。露轻濡綵笔，蜂误拂吟髭。日照玲珑幔，风摇翡翠帷。早红飘藓地，狂蔓挂蛛丝。嫩刺牵衣细，新条窣草垂。晚香难暂舍，娇态自相窥。深浅分前后，荣华互盛衰。尊前留客久，月下欲归迟。何处繁临砌？谁家密映篱。绛罗房灿烂，碧玉叶参差。分得殷勤种，开来远近知。晶荧歌袖袂，柔弱舞腰支。膏麝谁将比，庭萱自合嗤。匀妆低水鉴，泣泪滴烟?。画拟凭梁广，名宜亚楚姬。寄君十八韵，思拙愧新奇。"
"古桧","唐末宋初","廖融","何人见植初，老树梵王居。山鬼暗栖托，樵夫难破除。声高秋汉迥，影倒月潭虚。尽日无僧倚，清风长有馀。"
"退宫妓","唐末宋初","廖融","神仙风格本难俦，曾从前皇翠辇游。红踯躅繁金殿暖，碧芙蓉笑水宫秋。宝筝钿剥阴尘覆，锦帐香消画烛幽。一旦色衰归故里，月明犹梦按梁州。"
"梦仙谣","唐末宋初","廖融","琪木扶疏系辟邪，麻姑夜宴紫皇家。银河旌节摇波影，珠阁笙箫吸月华。翠凤引游三岛路，赤龙齐驾五云车。星稀犹倚虹桥立，拟就张骞搭汉槎。"
"谢翁宏以诗百篇见示","唐末宋初","廖融","高奇一百篇，造化见工全。积思游沧海，冥搜入洞天。神珠迷罔象，瑞玉匪雕镌。休叹不得力，离骚千古传。"
"题伍彬屋壁","唐末宋初","廖融","圆塘绿水平，鱼跃紫莼生。要路贫无力，深村老退耕。犊随原草远，蛙傍堑篱鸣。拨棹茶川去，初逢谷雨晴。"
"赠天台逸人","唐末宋初","廖融","移桧托禅子，携家上赤城。拂琴天籁寂，欹枕海涛生。云白寒峰晚，鸟歌春谷晴。又闻求桂楫，载月十洲行。"
"赠狄涣","唐末宋初","廖融","高卧白云乡，崖泉对阁凉。守贫无属道，多病数求方。耕犊惊雷毙，寒芜入圃荒。如何帝未梦，吟苦顶铺霜。"
"赠王正己","唐末宋初","廖融","吟高鄙俗流，傲逸访巢由。古寺寻僧饭，寒岩衣鹿裘。园桃山鼠啮，崖蜜猎人偷。遂这个清性，浮生不苟求。"
"句","唐末宋初","廖融","圭灶先知晓，盆池别见天。云穿捣药屋，雪压钓鱼舟。"
"句","唐末宋初","廖融","松风吹发乱，岩溜溅棋寒。"
"山中春晚寄贾员外","唐末宋初","谭用之","不随黄鹤起烟波，应笑无成返薜萝。看尽好花春卧稳，醉残红日夜吟多。高添雅兴松千尺，暗养清音竹数科。珍重仙曹旧知己，往来星骑一相过。"
"忆南中","唐末宋初","谭用之","碧江头与白云门，别后秋霜点鬓根。长记学禅青石寺，最思共醉落花村。林间竹有湘妃泪，窗外禽多杜宇魂。未棹扁舟重回首，采薇收橘不堪论。"
"月夜怀寄友人","唐末宋初","谭用之","剑气徒劳望斗牛，故人别后阻仙舟。残春谩道深倾酒，好月那堪独上楼。何处是非随马足，由来得丧白人头。清风未许重携手，几度高吟寄水流。"
"古剑","唐末宋初","谭用之","铸时天匠待英豪，紫焰寒星匣倍牢。三尺何年拂尘土，四溟今日绝波涛。雄应垓下收蛇阵，滞想溪头伴豹韬。惜是真龙懒抛掷，夜来冲斗气何高。"
"再游韦曲山寺","唐末宋初","谭用之","鹊岩烟断玉巢欹，罨画春塘太白低。马踏翠开垂柳寺，人耕红破落花蹊。千年胜概咸原上，几代荒凉绣岭西。碧吐红芳旧行处，岂堪回首草萋萋。"
"江上闻笛","唐末宋初","谭用之","谁为梅花怨未平，一声高唤百龙惊。风当阊阖庭初静，月在姑苏秋正明。曲尽绿杨涵野渡，管吹青玉动江城。临流不欲殷勤听，芳草王孙旧有情。"
"江边秋夕","唐末宋初","谭用之","千钟紫酒荐菖蒲，松岛兰舟潋滟居。曲内橘香江客笛，字中岚气岳僧书。吟期汗漫驱金虎，坐约丹青跨玉鱼。七色花虬一声鹤，几时乘兴上清虚。"
"江馆秋夕","唐末宋初","谭用之","耿耿银河雁半横，梦欹金碧辘轳轻。满窗谢练江风白，一枕齐纨海月明。杨柳败梢飞叶响，芰荷香柄折秋鸣。谁人更唱阳关曲，牢落烟霞梦不成。"
"约张处士游梁","唐末宋初","谭用之","莫学区区老一经，夷门关吏旧书生。晋朝灭后无中散，韩国亡来绝上卿。龙变洞中千谷冷，剑横天外八风清。好携长策干时去，免逐渔樵度太平。"
"别江上一二友生","唐末宋初","谭用之","国风千载务重华，须逐浮云背若耶。无地可归堪种玉，有天教上且乘槎。白纶巾卸苏门月，红锦衣裁御苑花。他日成都却回首，东山看取谢鲲家。"
"别何处士陵俊老","唐末宋初","谭用之","三皇上人春梦醒，东侯老大麒麟生。洞连龙穴全山冷，窗透鳌波尽室清。计拙耻居岩麓老，气狂惭与斗牛平。谁人为向青编上，直傍巢由写一名。"
"别雒下一二知己","唐末宋初","谭用之","金鼎光辉照雪袍，雒阳春梦忆波涛。尘埃满眼人情异，风雨前程马足劳。接塞峨眉通蜀险，过山仙掌倚秦高。别来无限幽求子，应笑区区味六韬。"
"闲居寄陈山人","唐末宋初","谭用之","闲居何处得闲名，坐掩衡茅损性灵。破梦晓钟闻竹寺，沁心秋雨浸莎庭。瓮边难负千杯绿，海上终眠万仞青。珍重先生全太古，应看名利似浮萍。"
"河桥楼赋得群公夜宴","唐末宋初","谭用之","芙蓉帘幕扇秋红，蛮府新郎夜宴同。满座马融吹笛月，一楼张翰过江风。杯黏紫酒金螺重，谈转雕珰玉麈空。深荷良宵慰憔悴，德星池馆在江东。"
"幽居寄李秘书","唐末宋初","谭用之","几年帝里阻烟波，敢向明时叩角歌。看尽好花春卧稳，醉残红日夜吟多。印开夕照垂杨柳，画破寒潭老芰荷。昨夜前溪有龙斗，石桥风雨少人过。"
"春日期巢湖旧事","唐末宋初","谭用之","暖掠红香燕燕飞，五云仙佩晓相携。花开鹦鹉韦郎曲，竹亚虬龙白帝溪。富贵万场归紫酒，是非千载逐芳泥。不知多少开元事，露泣春丛向日低。"
"秋日圃田送人随计","唐末宋初","谭用之","仆射陂前是传邮，去程雕鹗弄高秋。吟抛芍药裁诗圃，醉下茱萸饮酒楼。向日迥飞驹皎皎，临风谁和鹿呦呦。明年二月仙山下，莫遣桃花逐水流。"
"秋夜同友人话旧","唐末宋初","谭用之","露下银河雁度频，囊中垆火几时真。数茎白发生浮世，一盏寒灯共故人。云外簟凉吟峤月，岛边花暖钓江春。何当归去重携手，依旧红霞作近邻。"
"秋宿湘江遇雨","唐末宋初","谭用之","江上阴云锁梦魂，江边深夜舞刘琨。秋风万里芙蓉国，暮雨千家薜荔村。乡思不堪悲橘柚，旅游谁肯重王孙。渔人相见不相问，长笛一声归岛门。"
"贻净居寺新及第","唐末宋初","谭用之","秋池云下白莲香，池上吟仙寄竹房。闲颂国风文字古，静消心火梦魂凉。三春蓬岛花无限，八月银河路更长。此境空门不曾有，从头好语与医王。"
"贻钓鱼李处士","唐末宋初","谭用之","罢吟鹦鹉草芊芊，又泛鸳鸯水上天。一棹冷涵杨柳雨，片帆香挂芰荷烟。绿摇江澹萍离岸，红点云疏橘满川。何处邈将归画府，数茎红蓼一渔船。"
"贻南康陈处士陶","唐末宋初","谭用之","白玉堆边蒋径横，空涵二十四滩声。老无征战轩辕国，贫有茅茨帝舜城。丹凤昼飞群木冷，一龙秋卧九江清。时人莫笑非经济，还待中原致太平。"
"贻费道人","唐末宋初","谭用之","谁如南浦傲烟霞，白葛衣青称帽纱。碧玉蜉蝣迎客酒，黄金毂辘钓鱼车。吟歌云鸟归樵谷，卧爱神仙入画家。他日凤书何处觅，武陵烟树半桃花。"
"送丁道士归南中","唐末宋初","谭用之","孤云无定鹤辞巢，自负焦桐不说劳。服药几年期碧落，验符何处咒丹毫。子陵山晓红云密，青草湖平雪浪高。从此人稀见踪迹，还应选地种仙桃。"
"送友人归青社","唐末宋初","谭用之","雕鹗途程在碧天，綵衣东去复何言。二千宾客旧知己，十二山河新故园。吟看桂生溪月上，醉听鲲化海涛翻。好期圣代重相见，莫学袁生老竹轩。"
"送僧中孚南归","唐末宋初","谭用之","琵琶峡口月溪边，玉乳头佗忆旧川。一锡冷涵兰径路，片帆香挂橘洲烟。苔封石锦栖霞室，水迸衣珠喷玉蝉。莫道翩翩去如梦，本来吟鸟在林泉。"
"途次宿友人别墅","唐末宋初","谭用之","千里崤函一梦劳，岂知云馆共萧骚。半帘绿透偎寒竹，一榻红侵坠晚桃。蛮酒客稀知味长，蜀琴风定觉弦高。感君岩下闲招隐，细缕金盘鲙错刀。"
"寄友人","唐末宋初","谭用之","病多慵引架书看，官职无才思已阑。穴凤瑞时来却易，人龙别后见何难。琴樽风月闲生计，金玉松筠旧岁寒。早晚烟村碧江畔，挂罾重对蓼花滩。"
"寄王侍御","唐末宋初","谭用之","鸟尽弓藏良可哀，谁知归钓子陵台。鍊多不信黄金耗，吟苦须惊白发催。喘月吴牛知夜至，嘶风胡马识秋来。燕歌别后休惆怅，黍已成畦菊已开。"
"寄左先辈","唐末宋初","谭用之","狂歌白鹿上青天，何似兰塘钓紫烟。万卷祖龙坑外物，一泓孙楚耳中泉。翩翾蛮榼薰晴浦，毂辘鱼车响夜船。学取青莲李居士，一生杯酒在神仙。"
"寄许下前管记王侍御","唐末宋初","谭用之","昔年南去得娱宾，顿逊杯前共好春。蚁泛羽觞蛮酒腻，凤衔瑶句蜀笺新。花怜游骑红随辔，草恋征车碧绕轮。别后青青郑南陌，不知风月属何人。"
"寄岐山林逢吉明府","唐末宋初","谭用之","岐山高与陇山连，制锦无私服晏眠。鹦鹉语中分百里，凤凰声里过三年。秦无旧俗云烟媚，周有遗风父老贤。莫役生灵种杨柳，一枝枝折灞桥边。"
"寄孟进士","唐末宋初","谭用之","依旧池边草色芳，故人何处忆山阳。书回科斗江帆暮，曲罢驺虞海树苍。吟望晓烟思桂渚，醉依残月梦馀杭。别来南国知谁在，空对襜褕一断肠。"
"寄徐拾遗","唐末宋初","谭用之","长竿一系白龙吟，谁和驺虞发素琴。野客碧云魂易断，故人芳草梦难寻。天从补后星辰稳，海自潮来岛屿深。好向明庭拾遗事，莫教玄豹老泉林。"
"寄阎记室","唐末宋初","谭用之","织锦歌成下翠微，岂劳西去问支机。未开水府珠先见，不掘丰城剑自辉。鳌逐玉蟾攀桂上，马随青帝踏花归。相逢半是云霄客，应笑歌牛一布衣。"
"渭城春晚","唐末宋初","谭用之","秦树朦胧春色微，香风烟煖树依依。边城夜静月初上，芳草路长人未归。折柳且堪吟晚槛，弄花何处醉残晖。钓乡千里断消息，满目碧云空自飞。"
"塞上 其二","唐末宋初","谭用之","钵略城边日欲西，游人却忆旧山归。牛羊集水烟黏步，雕鹗盘空雪满围。猎骑静逢边气薄，戍楼寒对暮烟微。横行总是男儿事，早晚重来似汉飞。"
"感怀呈所知","唐末宋初","谭用之","十年流落赋归鸿，谁傍昏衢驾烛龙。竹屋乱烟思梓泽，酒家疏雨梦临邛。千年别恨调琴懒，一片年光览镜慵。早晚休歌白石烂，放教归去卧群峰。"
"赠索处士","唐末宋初","谭用之","不将桂子种诸天，长得寻君水石边。玄豹夜寒和雾隐，骊龙春暖抱珠眠。山中宰相陶弘景，洞里真人葛稚川。一度相思一惆怅，水寒烟澹落花前。"
"句","唐末宋初","谭用之","流水物情谙世态，落花春梦压尘劳。织槛锦纹苔乍结，堕书花印菊初残。光阴老去无成事，富贵不来争奈何。眠云无限好知己，应笑不归花满樽。"
"句 其一","唐末宋初","孟宾于","匝地人家凭槛见，远山秋色捲帘看。"
"句 其二","唐末宋初","孟宾于","蟾宫空手下，泽国更谁来。"
"句 其三","唐末宋初","孟宾于","水国两亲应探榜，龙门三月又伤春。"
"句 其四","唐末宋初","孟宾于","仙岛却回空说梦，清朝未达自嫌身。"
"句 其五","唐末宋初","孟宾于","因逢日者教重应，忍被云僧劝却归。"
"句 其六","唐末宋初","孟宾于","去年曾折处，今日又垂条。"
"句 其七","唐末宋初","孟宾于","远寺连沙静，閒舟入浦迟。"
"句 其八","唐末宋初","孟宾于","帘垂群吏散，苔长讼庭閒。"
"句 其九","唐末宋初","孟宾于","早知落处随疏雨，悔得开时顺暖风。"
"句 其十","唐末宋初","孟宾于","千家帘幕春空在，几处楼台月自明。"
"句 其十一","唐末宋初","孟宾于","腊雪化为流水去，春风吹出好山来。"
"句 其十二","唐末宋初","孟宾于","吾祖并州隔万山，吾家多难谪郴连。"
"句 其十三","唐末宋初","孟宾于","十载恋明主。"
"句 其十四","唐末宋初","孟宾于","两京游寺曾题榜，五举逢知始看花。"
"句 其十五","唐末宋初","孟宾于","自怜成事攀仙桂，谁似投闲向草莱。"
"句 其十六","唐末宋初","孟宾于","众星不如孤月明，牛羊满山畏独虎。"
"送孟宾于","唐末宋初","马致恭","曾闻洛下缀神仙，火树南栖几十年。白首自忻丹桂在，诗名已得四方传。行随秋渚将归雁，吟傍梅花欲雪天。今日还家莫惆怅，不同初上渡头船。"
"塞上 其一","唐末宋初","谭用之","秋风汉北雁飞天，单骑那堪绕贺兰。碛暗更无岩树影，地平时有野烧瘢。貂披寒色和衣冷，剑佩胡霜隔匣寒。早晚横戈似飞尉，拥旄深入异田单。"
"句","唐末宋初","许坚","卧久就慵伸雪项，少迟犹未整霜衣。"
"寄宣义英公","唐末宋初","何承裕","书札精奇已换鹅，仍闻依旧卧烟萝。诗成万首犹嫌少，酒饮千钟不怕多。乡寺夜开云梦月，石房寒锁洞庭波。知师收拾南归去，为忆渔人唱楚歌。"
"句","唐末宋初","张观","保心如止水，为行见真书。"
"永昌陵挽词","唐末宋初","李昉","丹青史笔敢虚张，功德巍然轶汉唐。奠玉五回朝上帝，御楼三度纳降王。"
"祜公荣归","唐末宋初","李昉","南望乡闾隔楚云，归心迢递更纷纭。何因得共飞帆上，细看长江濯锦文。"
"退官诗","唐末宋初","李昉","布裘藜杖鹿胎冠，散率身如不在官。昼枕静攲无远梦，秋窗闲坐有微寒。"
"题岱宗无字碑","唐末宋初","李昉","巨石来从十八盘，离宫复道满千山。不因封禅穷民力，汉祖何缘便入关。"
"又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之徵其来有自味嘉言之若是省薄德以何胜仰谢良知谨次来韵以老去心何用为首希垂采览 其三","唐末宋初","李昉","老去心何用，虚窗夏景凉。麦光铺作簟，雪粉煮为浆。竹径时教扫，蔬畦不使荒。子孙何所遗，经史在南堂。"
"又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之徵其来有自味嘉言之若是省薄德以何胜仰谢良知谨次来韵以老去心何用为首希垂采览 其五","唐末宋初","李昉","老去心何用，恬然守寂寥。有时思绿蚁，几度换金貂。岁稔人情乐，天寒马力骄。望君频访我，不必待书招。"
"又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之徵其来有自味嘉言之若是省薄德以何胜仰谢良知谨次来韵以老去心何用为首希垂采览 其一","唐末宋初","李昉","老去心何用，题诗满粉墙。空庭夜待月，静室昼焚香。策杖闲寻水，移床卧向阳。自怜衰病者，雅称住闲坊。"
"又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之徵其来有自味嘉言之若是省薄德以何胜仰谢良知谨次来韵以老去心何用为首希垂采览 其二","唐末宋初","李昉","老去心何用，幽居似故林。移花初得地，种柳已成阴。减食喂饥犬，汲泉防渴禽。除营闲事外，兀兀任浮沈。"
"又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之徵其来有自味嘉言之若是省薄德以何胜仰谢良知谨次来韵以老去心何用为首希垂采览 其四","唐末宋初","李昉","老去心何用，闲吟月正中。细香红菡萏，疏影碧梧桐。鹤立莓苔径，犬眠兰菊丛。吾宗不我顾，幽兴与谁同。"
"小园独坐偶赋所怀寄秘阁侍郎","唐末宋初","李昉","烟光澹澹思悠悠，朝退还家懒出游。静坐最怜红日永，新晴更助小园幽。砌苔点点青钱小，窗竹森森绿玉稠。宾友不来春又晚，眼看辜负一年休。"
"仙客","唐末宋初","李昉","胎化仙禽性本殊，何人携尔到京都。因加美号为仙客，称向闲庭伴野夫。警露秋声云外影，翘沙晴影月中孤。青田万里终归去，暂处鸡群莫叹吁。"
"冬至后作呈秘阁侍郎","唐末宋初","李昉","节辰才过一阳生，草树依依已有情。杨柳莫嫌凋旧叶，牡丹还喜动新萌。潜惊绿竹微添翠，暗觉幽禽渐变声。从此日长天又暖，时时独入小园行。"
"对雨闲吟呈吏部侍郎","唐末宋初","李昉","羃羃浓云势未收，森森凉气忽如秋。密笼芳树飘何急，高卷疏帘看不休。咫尺莫闻人对语，逡巡已见水平流。此时遥忆诸君子，堪命棋枰与酒瓯。"
"伏蒙侍郎见示蓬阁多馀暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎 其五","唐末宋初","李昉","秘阁清虚地，优贤最得宜。自持儒者行，遍受圣君知。道比朱弦直，心无暗室欺。宗兄虽暮齿，待看致雍熙。"
"伏蒙侍郎见示蓬阁多馀暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎 其三","唐末宋初","李昉","秘阁清虚地，更无闲客过。身虽纡组绶，心若住烟萝。架上群书满，阶前败叶多。知君自得意，其奈万灵何。"
"伏蒙侍郎见示蓬阁多馀暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎 其一","唐末宋初","李昉","秘阁清虚地，深居好养贤。不闻尘外事，如在洞中天。日转迟迟影，炉焚袅袅烟。应同白少傅，时复枕书眠。"
"伏蒙侍郎见示蓬阁多馀暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎 其二","唐末宋初","李昉","秘阁清虚地，仙材称此居。心轻万钟录，性乐百王书。枕上漏声近，窗前竹影疏。迟来稀见面，高兴复何如。"
"伏蒙侍郎见示蓬阁多馀暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎 其四","唐末宋初","李昉","秘阁清虚地，安然养道心。无人接高论，遇兴恣闲吟。笔阁珊瑚架，冠欺玳瑁簪。苍生待康济，未用忆云林。"
"吊邓洵美","唐末宋初","李昉","十年衣染帝乡尘，踪迹仍传活计贫。高掇桂枝曾遂志，假拖蓝绶至终身。侯门寂寞非知己，泽国悽惶似旅人。今已向公坟畔过，不胜怀抱暗酸辛。"
"老病相攻偶成长句寄秘阁侍郎","唐末宋初","李昉","衰病增加我斗谙，头风目眩一般般。纵逢杯酒都无味，任听笙歌亦寡欢。朝退便思亲枕簟，客来多倦著衣冠。行行渐近悬车岁，转恐君恩报答难。"
"自过节辰又逢连假既闭关而不出但攲枕以闲眠交朋顿少见过杯酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首 其一","唐末宋初","李昉","自喜身无事，闲吟适性情。欲依芳树歇，更傍小栏行。地僻疏还往，年高倦送迎。临轩瞑目坐，神思当时清。"
"自过节辰又逢连假既闭关而不出但攲枕以闲眠交朋顿少见过杯酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首 其五","唐末宋初","李昉","自喜身无事，乘春但种花。时时游野墅，往往宿僧家。入竹新寻笋，燃铛旋煮茶。趋朝十里路，来往不嫌赊。"
"自过节辰又逢连假既闭关而不出但攲枕以闲眠交朋顿少见过杯酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首 其四","唐末宋初","李昉","自喜身无事，门庭草色连。前轩满床月，后院一林烟。策杖困还歇，枕书慵更眠。称家随分过，何用苦忙然。"
"自过节辰又逢连假既闭关而不出但攲枕以闲眠交朋顿少见过杯酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首 其二","唐末宋初","李昉","自喜身无事，因行过寺墙。闲题僧舍壁，静爇佛家香。竹户蜘蛛挂，莎阶蟋蟀藏。唱酬聊取乐，不觉又盈箱。"
"自思忝幸因动咏吟","唐末宋初","李昉","如蓬短发不胜簪，筋力衰羸分所甘。清职美官皆遍历，物情时态尽深谙。乘轩服冕身可用，啸月吟风意尚耽。安得故人频会面，一樽相对共醺酣。"
"更依前韵上献恶诗搜吟虽罄于短才歌咏宁穷于盛美","唐末宋初","李昉","茂陵词客马相如，贮蓄胸中万卷馀。闲坐小斋惟看画，旋分清俸只抄书。槛花灼灼韶光盛，庭竹森森翠影疏。晨入蓬山暮归去，到归多是闭门居。"
"更述荒芜自咏闲适","唐末宋初","李昉","满架诗书满炷香，琴棋为乐是寻常。诚知老去唯宜静，自笑闲中亦有忙。腰下转嫌金印重，眉间渐长白毫长。手栽园树皆成实，引著儿孙旋摘尝。"
"牡丹盛开对之感叹寄秘阁侍郎","唐末宋初","李昉","白公曾咏牡丹芳，一种鲜妍独异常。眼底见伊真国色，鼻头闻者是天香。朝含宿雨低垂泪，晚背残阳暗断肠。多病老翁争奈向，寄诗遥问少年郎。"
"侍郎见贻佳什愈见高怀因次来章辄歌盛美 其二","唐末宋初","李昉","一簇林亭景象幽，葛巾芒屦恣优游。未饶荣启歌三乐，不学张衡咏四愁。二品位高犹是忝，九天恩重若为酬。儒生所得谁如我，岂复咨嗟雪满头。"
"侍郎见贻佳什愈见高怀因次来章辄歌盛美 其一","唐末宋初","李昉","望高官重两难俦，遇兴裁诗许唱酬。鸾凤羽翰归碧落，神仙行止在丹丘。空庭引鹤闲临水，远树惊蝉又报秋。唯说近来都不饮，梦魂无复醉乡游。"
"侍郎吟思愈清逸才无敌唱弥高而和弥寡我已竭而彼转盈欲罢不能盖彰其馀刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览 其二","唐末宋初","李昉","地僻尘埃少，豪家莫笑贫。林亭长在目，杖屦不离身。阅古书盈架，防讥粟满囷。朝中及我者，能有几何人。"
"侍郎吟思愈清逸才无敌唱弥高而和弥寡我已竭而彼转盈欲罢不能盖彰其馀刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览 其三","唐末宋初","李昉","地僻尘埃少，于身颇自安。望山秋阁迥，占月夜庭宽。四野霜才殒，千林叶尽乾。凌晨入朝去，拂面晓风寒。"
"侍郎吟思愈清逸才无敌唱弥高而和弥寡我已竭而彼转盈欲罢不能盖彰其馀刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览 其一","唐末宋初","李昉","地僻尘埃少，幽居一院清。自题花色号，暗记树根茎。竹撼萧疏影，松摇淅沥声。也知园圃少，随分适闲情。"
"侍郎吟思愈清逸才无敌唱弥高而和弥寡我已竭而彼转盈欲罢不能盖彰其馀刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览 其四","唐末宋初","李昉","地僻尘埃少，闲门掩绿苔。长因五字至，暂得两眉开。信步寻三径，祛寒饮一杯。何曾问家计，散诞自堪咍。"
"依韵和残春有感 其二","唐末宋初","李昉","夜来微雨晓来风，春色都归怅望中。杨柳带烟嚬细绿，牡丹和露泣残红。娇莺绕树声初老，野草连门路近通。韶景欲留留不住，西园闷杀雪髯翁。"
"依韵和残春有感 其一","唐末宋初","李昉","暮春三月思依依，又到年年惜别时。暖逼流莺藏密树，香迷舞蝶恋空枝。海棠残艳红铺地，蜀柳长条翠拂池。便是林亭微暑至，葛衣重喜趁凉披。"
"依韵奉和见贻之什且以答来章而歌盛美也","唐末宋初","李昉","逢丘深静养疏慵，角枕斜攲数过鸿。万事不关思想内，一心长在咏歌中。昂藏鹤貌无凡态，冷淡琴声有古风。共说圣君偏注意，朝昏须作黑头公。"
"和夏日直秘阁之什","唐末宋初","李昉","静卧蓬山养道情，百司繁冗尽堪轻。窗前竹撼森疏影，树杪蝉吟断续声。闲蹋绿莎芒作履，旋烹芳茗石为铛。料君难恋神仙境，重筑沙堤走马行。"
"和暑夜偶作之什","唐末宋初","李昉","新搆华居近禁城，旋栽松桧满中庭。顺风子细闻清漏，隔竹依稀见落星。万乘异恩无路报，千年昌运此时丁。一轩明月谁为伴，应共金昆醉复醒。"
"宝相花送上秘阁侍郎并献恶诗一首","唐末宋初","李昉","宝相为嘉号，移根自蜀都。远来还可重，他处更应无。嫩叶细裁绿，芳英匀抹朱。风流别花客，知道此花殊。"
"昉启昉世虽积善身匪怀才川岳粹灵固非禀受朝廷华显靡不践扬爰及孟冬适逢生日儿孙在列争持献寿之杯珠玉忽来又捧祝延之什老夫内省为幸斯多辄述荒词用继高韵","唐末宋初","李昉","九重天子搆明堂，凡木那堪作栋梁。生世固非贤者出，佐时空遇帝图昌。略无声望朝廷重，宁有功名史册芳。罗列儿孙共为寿，老年难诉满金觞。"
"昉著灸数朝废吟累日继披佳什莫匪正声亦贡七章补为十首学颦之诮诚所甘心 其二","唐末宋初","李昉","行年已老拟何如，手植园林十亩馀。婢仆尽能修药饵，儿孙亲教读经书。趋时徇俗诚为拙，守道安身未必疏。惟望多情蓬岛客，偷闲时访野人居。"
"昉著灸数朝废吟累日继披佳什莫匪正声亦贡七章补为十首学颦之诮诚所甘心 其四","唐末宋初","李昉","历官从宦复何如，冒宠叨荣最有馀。五载滥批黄纸敕，半生曾典紫泥书。安民济物才无取，报国酬恩志未疏。圣主忧边心正切，若为端坐自安居。"
"昉著灸数朝废吟累日继披佳什莫匪正声亦贡七章补为十首学颦之诮诚所甘心 其六","唐末宋初","李昉","息念忘怀心晏如，随宜生计不求馀。汲泉自溉新栽竹，借本重添旧欠书。唯仰酒杯相慰暖，敢嗟容鬓渐凋疏。澄波桥北多嫌远，少有交朋到我居。"
"昉著灸数朝废吟累日继披佳什莫匪正声亦贡七章补为十首学颦之诮诚所甘心 其三","唐末宋初","李昉","交朋相问兴何如，不愿家财有羡馀。一卷佛经心谙诵，七篇真诰手亲书。荣名厚禄都来足，酒兴诗情积渐疏。多谢营巢旧时燕，又依时节到贫居。"
"昉著灸数朝废吟累日继披佳什莫匪正声亦贡七章补为十首学颦之诮诚所甘心 其七","唐末宋初","李昉","清静僧家亦未如，绿葵红稻饱餐馀。逢人不喜谈时事，养性惟便读道书。来往自行三径熟，过从每共四邻疏。洛安郡里东城下，一簇芳林是我居。"
"齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款 其一","唐末宋初","李昉","苍翠一丛湘岸色，问僧求得不嫌多。重移砌畔新栽石，旋斸庭中旧种莎。诱引吟情终不尽，装添野景更无过。明年新笋成林后，袅袅长竿拂树柯。"
"齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款 其二","唐末宋初","李昉","春早移来渐渐芳，童儿盗笋最须防。清阴羃羃低笼槛，翠影森森半出墙。今对小窗殊不厌，长侵幽径亦何妨。十篇嘉句形褒咏，多谢高才秘阁郎。"
"齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款 其三","唐末宋初","李昉","北就墙阴创小栏，小栏非窄亦非宽。何须渭水誇千亩，且对萧斋种百竿。春笋屈盘穿砌出，夜枝交戛入窗寒。谁能携妓东山去，垂老区区学谢安。"
"齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款 其五","唐末宋初","李昉","一簇檀栾爱者多，朝昏赏玩意如何。北轩小槛方栽植，东观新诗已咏歌。啼鸟恋枝长懒去，邻僧为尔数来过。丛边若有东流水，堪看清阴照绿波。"
"修竹百竿才欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮 其五","唐末宋初","李昉","移得修篁带嫩苔，欲教相夹小桃开。何须一一依行种，但要疏疏满槛栽。枝上挂衣闲就枕，影中铺簟好持杯。蓬丘仙客偏怜尔，应为幽丛数数来。"
"修竹百竿才欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮 其四","唐末宋初","李昉","青青郁郁影疏疏，碧嶂移根到我居。为爱绿阴时遣扫，恐伤新笋不教锄。勾牵好鸟啼幽槛，摇摆清风上碧虚。栽得此君知有幸，入他仙客咏吟馀。"
"修竹百竿才欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮 其二","唐末宋初","李昉","北轩留得无多地，不种闲花种此君。寒桧老松堪接影，绿杨红杏莫同群。要添迂叟窗前景，特就山僧院里分。更侍明年新笋出，亭亭必见势凌云。"
"将就十章更献三首词虽愈拙诚即可矜或歌执事之风猷或导鄙人之情志愿宽捷给稍赐披寻 其二","唐末宋初","李昉","流年流矢亦争如，不觉春秋四十馀。凤阙有恩殊未报，麟台无德岂堪书。眼前侥倖将何称，身外贪求本自疏。唯拟从今作闲计，白云深处买山居。"
"将就十章更献三首词虽愈拙诚即可矜或歌执事之风猷或导鄙人之情志愿宽捷给稍赐披寻 其三","唐末宋初","李昉","野性从来只澹如，奉身求足不求馀。清风明月三间屋，赤轴黄签一架书。午睡爱茶鱼眼细，春餐费笋锦皮疏。比惭多病仍多告，犹拟分司洛下居。"
"闻馆中宣赐赏雪赋诗之会书五十六字呈秘阁侍郎","唐末宋初","李昉","圣主怜才古所稀，转知吾道有光辉。特宣秘府群仙会，教看遥空六出飞。痛饮不容停盏斝，冥搜各要斗珠玑。仍闻中使传中旨，须尽欢娱酩酊归。"
"桐柏观","唐末宋初","李昉","子晋栖霞境，高高出世埃。直疑天上去，归认下云来。银汉星辰近，金庭洞府开。迟明欲回首，更上降真台。"
"偶书口号寄秘阁侍郎","唐末宋初","李昉","朝退归来只在家，诗书满架是生涯。吟成拙句何人和，按得新声没处誇。夜景最怜蟾影洁，秋空时见雁行斜。望君偷暇来相访，犹有东篱残菊花。"
"偶述所怀寄秘阁侍郎","唐末宋初","李昉","何事情怀郁不开，为思蓬阁谪仙才。通宵空有梦魂去，隔月更无篇咏来。夜室已闻啼蟋蟀，秋庭惟见长莓苔。清晨懒把菱花照，两鬓如丝堪自咍。"
"寄秘阁侍郎","唐末宋初","李昉","楮冠仍用竹为簪，随分林亭自称心。病里亦难全断酒，老来无柰更耽吟。闲行策杖青苔径，静坐移床绿树阴。时有新诗寄何处，蓬丘仙客是知音。"
"辄歌盛美寄秘阁侍郎","唐末宋初","李昉","满朝清望更谁如，才略文章尽有馀。避宠怕闻调鼎鼐，爱闲专喜掌图书。歌诗唱和心偏乐，势利奔趋迹自疏。恰与宗兄性相近，好来城外卜邻居。"
"辄歌盛美献秘阁侍郎","唐末宋初","李昉","济时才略本纵横，翻向文章振大名。政事堂中辞重位，图书阁下养闲情。高高节行将谁比，的的襟怀向我倾。吟得新诗只相寄，心看轩冕一铢轻。"
"暑雨初晴炎风称解更逢连假甚适闲情竹轩正恣于高眠蓬阁忽贻于佳句一篇一咏虽许于唱酬载笑载言颇疏于陪接不蒙顾我深所慊怀敢次来章用伸微抱","唐末宋初","李昉","一朝才退掩衡门，如此争能答圣恩。病质尚惭纡组绶，闲心惟拟泥琴樽。行虽策杖身无力，卧亦看书眼渐昏。蓬阁神仙转疏我，近来曾不访西园。"
"谢侍郎三弟朝盖相过","唐末宋初","李昉","喜得君来慰我心，清欢何假酒频斟。共窥鹤迹行苔径，同听莺声坐柳阴。蝴蝶绕栏飞又歇，蔷薇压架浅兼深。相留不用忙忙去，直待林梢夕照沈。"
"数日来顿疏酬唱若无牵率宁度郁蒸辄贡狂吟用惊昼寝","唐末宋初","李昉","日照清空火欲燃，须将酬唱强相牵。若无啸月吟风侣，争度流金铄石天。帘卷小亭终少到，簟铺深室亦难眠。如何偷得清凉乐，除却冥心学坐禅。"
"新桐庐知县员外端修节行富有才名九霄未展于奋飞百里暂劳于绥抚言之美任即动征桡敢赋恶诗用伸攀送","唐末宋初","李昉","词笔淩云正后生，安贫守道住神京。昔年南国无虚誉，今日终朝有令名。杨柳岸边挥袂去，木兰舟里载书行。琴堂莫作多时计，碧落方开万里程。"
"禁林春直","唐末宋初","李昉","疏帘摇曳日辉辉，直阁深严半掩扉。一院有花春昼永，八方无事诏书稀。树头百啭莺莺语，梁上新来燕燕飞。岂合此身居此地，妨贤尸禄自知非。"
"题义门胡氏华林书院","唐末宋初","李昉","孝义冠乡闾，门多长者车。岁收千顷稻，家贮一楼书。待客开新酒，留僧煮嫩蔬。三公老且病，无暇访山居。"
"赠贾黄中","唐末宋初","李昉","七岁神童古所难，贾家门户有衣冠。十人科第排头上，五部经书诵舌端。见榜不知名字贵，登筵未识管弦欢。从今稳上青云去，万里谁能测羽翰。"
"赠襄阳妓","唐末宋初","李昉","岘山亭畔红妆女，小笔香笺善赋诗。颜貌共推倾国色，篇章皆是断肠辞。便牵魂梦从今日，得见婵娟在几时。千里关河万重意，夜深无睡暗寻思。"
"攀和嘉篇","唐末宋初","李昉","小亭愁坐对残阳，梧叶翻阶片片黄。老去只添新怅望，病馀无复旧欢狂。四时奔速都如电，两鬓凋疏总作霜。看取衰容今若此，有何情绪听宫商。"
"御书飞白玉堂之署四字颁赐禁苑今悬挂已毕辄述恶诗一章用歌盛事","唐末宋初","李昉","玉堂四字重千金，宸翰亲挥赐禁林。地望转从今日贵，君恩无似此时深。宴回上苑花初发，麻就中宵月未沈。衣惹御香拖瑞锦，笔宣皇泽洒春霖。院门不许闲人入，仙境宁教外事侵。我直承明踰二纪，临川实动羡鱼心。"
"对海红花怀吏部侍郎","唐末宋初","李昉","烂熳海红花，花中信殊异。万朵压栏干，一堆红锦被。颜色烧人眼，馨香扑人鼻。宜哉富豪家，长近歌钟地。对花花不语，忆君君不至。尽日惜秾芳，情怀有如醉。"
"自过节辰又逢连假既闭关而不出但攲枕以闲眠交朋顿少见过杯酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首 其三","唐末宋初","李昉","自喜身无事，论才拙复疏。五年陪稷禼，二纪接严徐。本是渔樵客，终惭邹鲁儒。温衣饱食外，何必待盈馀。"
"侍郎吟思愈清逸才无敌唱弥高而和弥寡我已竭而彼转盈欲罢不能盖彰其馀刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览 其五","唐末宋初","李昉","地僻尘埃少，家贫显静南。门前多野景，墙外是精蓝。美食身非稼，丰衣妇不蚕。因思寒喂者，饱暖自须惭。"
"依韵奉和千叶玫瑰之什","唐末宋初","李昉","满槛妖饶甚，皆因暖律催。好凭莺说意，不假蝶为媒。带露羞容敛，随风笑脸回。去年观始种，今日见齐开。熠熠灯千炷，荧荧火一堆。浓香盖天与，碎叶是谁裁。旋为除芳草，惟愁落绿苔。最宜含细雨，肯使扑轻埃。易赋诗盈轴，难辞酒满杯。汲泉频灌溉，买土更封培。销得邀宾赏，堪教选地栽。醉吟翻怅望，行绕重徘徊。谩对鲜妍色，惭无绮丽才。自怜垂白叟，扶病看花来。"
"和喜雨","唐末宋初","李昉","溟濛烟景似江皋，静赏何须郭外遨。点点暗滋花气色，祁祁尽作麦脂膏。洗开玳瑁湘妃竹，裛损烟脂阿母桃。昨日君王倚栏看，东风吹湿赭黄袍。"
"昉著灸数朝废吟累日继披佳什莫匪正声亦贡七章补为十首学颦之诮诚所甘心 其一","唐末宋初","李昉","心情休问近何如，冉冉浮生六十馀。抱病久无欢笑兴，信缘慵答往还书。容颜也道随年改，牙齿谁教斗顿疏。何处此身堪养老，万安山下有村居。"
"昉著灸数朝废吟累日继披佳什莫匪正声亦贡七章补为十首学颦之诮诚所甘心 其五","唐末宋初","李昉","平生荣遇更谁如，窃位妨贤四纪馀。昔冠北门诸学士，今先南省六尚书。演纶岂有文章称，调鼎仍惭绩效疏。弭役销兵恨无策，退朝长是闭门居。"
"齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款 其四","唐末宋初","李昉","等闲无客访闲门，时访闲门只有君。最喜举觞吟绿筱，谁能骑马咏红裙。遮窗密影朝朝见，聒枕幽声夜夜闻。更待明年渐滋盛，投林宿鸟定成群。"
"修竹百竿才欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮 其一","唐末宋初","李昉","谩栽花卉满朱栏，争似疏篁种百竿。长爱枕前闻淅沥，乍欣窗外见檀栾。春来莫重和烟翠，岁晚应须带雪看。我得此君添一友，时时相对列杯盘。"
"修竹百竿才欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮 其三","唐末宋初","李昉","久闻山僧寄书觅，今来□下白云边。不教凡草生丛畔，长喜清阴在眼前。忍把翠筠裁作簟，争将迸笋截为鞭。行吟坐对情无尽，只欠潺潺一道泉。"
"将就十章更献三首词虽愈拙诚即可矜或歌执事之风猷或导鄙人之情志愿宽捷给稍赐披寻 其一","唐末宋初","李昉","曾逢禅客话真如，福逐缘生信有馀。谢傅儿孙皆干蛊，郑家姬妾尽知书。稳辞高位身心泰，中立明庭势利疏。只恐欲闲闲不得，绛驺重引入宸居。"
"独赏牡丹因而成咏","唐末宋初","李昉","绕东丛了绕西丛，为爱丛丛紫閒红。怨望乍疑啼晓雾，妖饶浑欲殢春风。香苞半绽丹砂吐，细朵齐开烈焰烘。病老情怀慢相对，满栏应笑白头翁。"
"宿雨初晴春风顿至小园独步方多索寞之怀嘉句忽来骤引吟哦之兴仰攀高韵少达鄙诚","唐末宋初","李昉","融融和气满亭台，寂绝无人访我来。忽喜贰卿篇咏至，如闻三岛信音回。偷闲旋要偿诗债，减俸惟将买树栽。春旦两壶宣赐酒，一壶留著待君开。"
"赠邓洵美","唐末宋初","李昉","忆昔词场共著鞭，当时莺谷喜同迁。关河契阔三千里，音信稀疏二十年。君遇已知依玉帐，我无才藻步花砖。时情人事堪惆怅，天外相逢一泫然。"
"句 其四","唐末宋初","李昉","三载经纶栖凤阁，五年提笔直鳌宫。"
"句 其三","唐末宋初","李昉","伤禽再展凌云翼，枯木重为犯斗槎。"
"句 其二","唐末宋初","李昉","微臣自愧头如雪，也向钧天侍玉皇。"
"题处士林亭","唐末宋初","李涛（信臣","帝里高人宅，苍苔绕径深。卷帘山入户，摘果鸟移林。石沼养龟水，月台留客琴。生涯一樽酒，名利不关心。"
"赠山翁","唐末宋初","李涛（信臣","松萝深处住，闲野不生愁。鸟语烟岚静，水声门户秋。花间归洞路，山下钓鱼舟。沐浴圣王化，自怜丝满头。"
"赠梦英大师","唐末宋初","杨昭俭","纪赠歌诗数百人，序师多艺各求新。未言篆隶飞龙凤，且说风骚感鬼神。琴有古声清耳目，鹤无凡态惹埃尘。英公所学还如此，不错承恩近紫宸。"
"句","唐末宋初","幸夤逊","寒艳芳姿色尽明。"
"句","唐末宋初","幸夤逊","才闻暖律先偷眼，既待和风始展眉。"
"句","唐末宋初","幸夤逊","深妆玉瓦平无垄，乱拂芦花细有声。"
"句","唐末宋初","幸夤逊","巧剪银花乱，轻飞玉叶狂。"
"句","唐末宋初","幸夤逊","蒙君知重惠琼实，薄起金刀钉玉深。"
"句","唐末宋初","幸夤逊","片逐银蟾落醉觥。"
"句","唐末宋初","幸夤逊","嚼处春冰敲齿冷，咽时雪液沃心寒。"
"句","唐末宋初","幸夤逊","若教作镇居中国，争得泥金在泰山。"
"句 其一","唐末宋初","翁宏","风高弓力大，霜重角声干。"
"句 其七","唐末宋初","翁宏","何处残春夜，和花落古宫。"
"句 其四","唐末宋初","翁宏","漏光残井甃，缺影背山椒。"
"句 其八","唐末宋初","翁宏","孤舟半夜雨，上国十年心。"
"句 其六","唐末宋初","翁宏","因寻买珠客，误入射猿家。"
"句 其三","唐末宋初","翁宏","寒清万国土，冷斗四维根。"
"句 其二","唐末宋初","翁宏","客帆来异域，别岛落蟠桃。"
"句 其三","唐末宋初","廖融","圭窦先知晓，盆池别见天。"
"句 其一","唐末宋初","谭用之","流水物情谙世态，落花春梦厌尘劳。"
"句 其二","唐末宋初","谭用之","织槛锦纹苔乍结，堕书花印菊初残。"
"句 其三","唐末宋初","谭用之","光阴老去无成事，富贵不来争奈何。"
"句 其四","唐末宋初","谭用之","眠云无限好知己，应笑不归花满樽。"
"荆台","唐末宋初","孙光宪","百尺荆台草径荒，如何前日谓云阳。古今不尽迁移恨，依旧台边水渺茫。"
"句 其一","唐末宋初","孙光宪","晓厨烹淡菜，春杼种橦花。"
"句 其二","唐末宋初","孙光宪","窗下有时留客宿，室中无事伴僧眠。"
"石城怀古","唐末宋初","刘洞","石城古岸头，一望思悠悠。几许六朝事，不禁江水流。"
"句 其一","唐末宋初","刘洞","千里长江皆渡马，十年养士得何人。"
"句 其二","唐末宋初","刘洞","翻忆潘郎章奏内，阴阴日暮好沾巾。"
"句 其三","唐末宋初","刘洞","百骸同草木，万象入心灵。"
"句","唐末宋初","何承裕","晓来犬吠张三妇，日暮猿啼吕四妻。"
"奉和御制雪","唐末宋初","徐铉","丰登盈尺瑞，物象九门深。璧照环丹砌，梅花满上林。茶香偏自得，酒力讵难禁。别有寒郊外，银河映玉岑。"
"奉和御制打毬","唐末宋初","徐铉","上闲精习渥洼骢，玉镂花鞍锦覆騣。金埒无尘初裛露，朱旗向日自生风。雷传画鼓偏增气，星度飞毬欲映空。共道宸游因习武，凯歌犹似奏平戎。"
"又五言","唐末宋初","徐铉","彩仗映花鞯，春庭散曙烟。毬飞皆应手，马骏不须鞭。仙乐飘云外，祥风近日边。筹多不虚发，制胜在机先。"
"奉和御制春雨","唐末宋初","徐铉","祁祁甘雨正当春，草树精神一倍新。匀洒农郊偏长麦，缓飘花槛不惊人。密随宫仗环青辂，普逐皇恩下紫宸。霁后楼台更堪望，满园桃李间松筠。"
"冬至日奉和御制","唐末宋初","徐铉","吹律政知宽，迎长物倍安。初阳殊胜腊，积雪更添寒。庭实罗千品，珍符荐百般。群臣同偶圣，不叹夜漫漫。"
"奉和御制寒食十韵","唐末宋初","徐铉","朝阳散宿烟，登望思悠然。檐影晴偏暖，云容晚更鲜。共欢时景好，不惜岁华迁。旋试娇骢步，新调宝瑟弦。宫花红照耀，御水碧潺湲。歌吹清连夜，辎軿丽满川。依林张幄幕，夹道建鞦韆。仙乐来天上，祥光起日边。游丝轻冉冉，芳草绿芊芊。圣制如春色，周流遍八埏。"
"奉和御制岁日二首 其一","唐末宋初","徐铉","运历三元正，升平太古同。五侯皆辑瑞，四海尽占风。圣政乾行内，群生寿域中。撞钟元会罢，晃朗日升东。"
"奉和御制岁日二首 其二","唐末宋初","徐铉","正仗临轩万国来，汉仪周礼尽堪咍。光浮云盖青龙转，香透椒花白兽开。庆赐应时均亿兆，卜年从此数京垓。群臣共感文明运，况是天言诫懋哉。"
"奉和御制上元灯","唐末宋初","徐铉","幔亭高敞九门前，银箭迟迟夜漏迁。明月静添华烛影，和风时度御炉烟。朱轮绣毂车声接，玉勒金羁马首骈。一曲云谣飞圣藻，万方歌咏仰尧天。"
"奉和御制烟","唐末宋初","徐铉","春晴纤霭映斜阳，羃羃偏能覆水乡。浓似庆云同馥郁，薄如轻素自飞扬。堤横新柳真成画，楼对遥山正好望。谁见朝元香案上，龙旂交影共腾骧。"
"奉和御制暑中书怀","唐末宋初","徐铉","浴殿晨开气象新，虚亭金井辘轳鸣。阴成杨柳千丝密，凉入襟怀一扇轻。寒水乍沉朱李熟，薰绡长有好风生。高楼更称频临望，台笠行歌麦陇青。"
"奉和御制闻早蝉","唐末宋初","徐铉","绿树阴阴惬豫游，早蝉清韵远还收。唤回昼梦和宫漏，引起微凉助麦秋。禁柳烟中飞乍觉，御沟声里听偏幽。群生遂性宸章悦，从此人间不识愁。"
"奉和御制夏中垂钓作","唐末宋初","徐铉","物茂时平日正长，翠华停驭眷方塘。文竿乍拂圆荷动，赪尾时翻素荇香。睿赏只应从暇豫，圣恩宁肯间沉翔。吞舟自是贪芳饵，犹笑成汤一面张。"
"奉和御制殿前松兼以书事","唐末宋初","徐铉","长松修干列承明，虎盼龙盘气貌灵。风度乍闻琴曲调，巢高初见鹤仪形。枝笼陛戟寒生槛，叶带炉烟翠满庭。涧底山头各生殖，托根争似在青冥。"
"奉和御制扇","唐末宋初","徐铉","齐纨新裂月轮全，蝉雀分明彩翠鲜。救暍自符仁主意，扬风须假手中扇。暂遮楼日霞光透，半掩歌唇宝靥圆。一曲睿调精比兴，好将金石奉雕镌。"
"奉和御制棋二首 其一","唐末宋初","徐铉","制法精微自帝尧，势如天阵布周遭。沉思迥觉忘千虑，妙诀终须附六韬。急劫未分香印匝，一枰初满月华高。御词仍许群臣和，愁杀山中玉兔毫。"
"奉和御制棋二首 其二","唐末宋初","徐铉","常嫌群艺用心粗，不及棋枰出万途。妙似孙吴论上策，深如夔益赞吁谟。静陈玉槛连琴榻，密映珠帘对酒壶。圣智纵横归掌握，一先终不费多图。"
"奉和御制早春","唐末宋初","徐铉","群生遂性得天真，阳景无私发秀匀。尧历永从新律正，皇恩散作万方春。华林日丽红苞拆，太液冰消绿浪新。天意分明启昌运，岱宗即看报群神。"
"应制赏花","唐末宋初","徐铉","上林春暮紫英开，组绣成帷荫玉阶。艳逐晨光随步武，香和轻翠透襟怀。生成泽广时芳茂，鱼水情通乐韵谐。禁篽年年陪睿赏，何时梁甫奉燔柴。"
"和陈处士在雍丘见寄","唐末宋初","徐铉","衰薄喜多幸，退公谁与闲。高人乘兴去，相望两程间。卷箔有微雪，登楼无远山。清谈胜题赠，何日杖藜还。"
"送汤舍人之陈州","唐末宋初","徐铉","尼父恓惶地，离情向此偏。家贫聊复尔，道在肯徒然。诗景明松雪，乡山隔水烟。三年须赴召，莫恋瓮头眠。"
"送阮监丞赴馀杭","唐末宋初","徐铉","杨柳依依水岸斜，鹢舟东去思无涯。坐临棋局延明月，行采题诗对落花。虚白亭中多宴赏，钱塘湖上剩烟霞。风光到处宜携酒，况有馀杭阿姥家。"
"送容州程员外端州吴员外","唐末宋初","徐铉","士生秉道义，公论重才名。美哉双白璧，高价等连城。昔在南国时，折桂尝抗衡。今为北朝客，通籍齐振缨。连镳适炎徼，并命典州兵。地远乃寄重，无为惮遐征。俗杂则财难，当在通其情。投香与还珠，前哲有遗声。君看奏谏者，接武趋承明。掺袂赠斯言，斯言勿见轻。"
"和颍川曹监军","唐末宋初","徐铉","别离情绪两难任，消遣唯应有醉吟。冉冉光阴玄鬓改，勤勤书札旧情深。凉宵梦寐清淮月，永日徘徊玉树阴。野鹤乘轩无所用，角巾何日返中林。"
"和清源太保閒居偶怀","唐末宋初","徐铉","朝退閒斋落叶天，道心真气本仙源。帘前风月澄秋景，门外轮蹄任世喧。棋罢早寒生北户，酒醒黄菊满西园。时人自有思齐者，践迹观形不在言。"
"又和寄光山徐员外","唐末宋初","徐铉","早年南国日追随，冠剑晶荧佩陆离。匪石心诚徒自许，浮云踪迹信难知。官閒从饮扶头酒，地僻谁同敌手棋。门馆旧恩今更重，高斋遥枉谢公诗。"
"和徐秘书","唐末宋初","徐铉","年少支离奈命何，悲秋怀旧苦吟多。龙泉有气终难掩，荆玉无瑕岂惮磨。会偶良工收杞梓，莫将閒梦挂烟萝。他年得路抟风去，肯念今朝煦沫么。"
"送汪处士还黟歙","唐末宋初","徐铉","孤云野鹤任天真，乘兴游梁又适秦。兴去却归南国去，黄山何谢武陵春。"
"和翰长闻西枢副翰邻居夜宴","唐末宋初","徐铉","开筵别有邻居兴，卜夜应怜禁漏长。旧友不期争命驾，新姬凭宠剩传觞。香烟结雾笼金鸭，烛焰成花照杏梁。京邑衣冠多胜赏，鲈鱼争敢道思乡。"
"和清源太保寄湖州潘郎中","唐末宋初","徐铉","老大离群一倍愁，溪山风物且淹留。酝成春酒谁斟酌，抄得新书自校雠。莫似牧之矜旷达，须教子重让风流。恩门旧分知难忘，题取新诗上郡楼。"
"送南华张主簿改承县","唐末宋初","徐铉","适去庄生邑，还临孔父乡。仍闻旧隐处，近在武夷傍。道气年长度，儒风日以光。何时看解组，归去事仙方。"
"和白州钱使君上元夜侍宴","唐末宋初","徐铉","御宴宵陈敞百层，君恩芳景两难胜。风传天上九成乐，月映楼前万树灯。醉捧玉觞疑梦寐，静临丹槛似飞腾。因观谢守窗中咏，自愧瀛洲是滥登。"
"送苏州梁补阙","唐末宋初","徐铉","轧轧朱轮道路长，虎丘山下剩春光。军城旧是吴王国，郡守曾为谏署郎。祖席咏歌金玉振，下车条教蕙兰香。青云旧是高飞处，三载徘徊亦未妨。"
"和金州钱太保春雨","唐末宋初","徐铉","濛濛膏雨远空迷，点滴圆纹水绕堤。柳带喜如和醉舞，花房愁似宿妆啼。烟笼麦陇连天阔，云映渔舟掠岸低。廉使解分天子念，一篇骚雅慰蒸黎。"
"送高秀才","唐末宋初","徐铉","龙门一上嫌轻进，关塞西游自爱山。缑岭春归林影密，津桥人静水声閒。如今正得幽寻兴，佗日青云不易还。"
"送施州单员外","唐末宋初","徐铉","精金百鍊始知难，何似仙枝两度攀。名逐凤书归故里，身从鸟道入巴山。诏宣远俗皇恩厚，惠洽齐民利刃闲。珍重加餐顺风土，归来高步七人班。"
"送宣州张员外","唐末宋初","徐铉","故国干戈后，怜君得意归。绮霞横郡阁，犀烛照渔矶。天迥青山远，江平白鸟飞。此行同衣锦，况是老莱衣。"
"和筠州谈鍊师见寄","唐末宋初","徐铉","共叹昆冈火，谁知玉自分。寂寥人境外，萧索数峰云。真箓终年秘，空歌偶得闻。应怜霸陵上，衰病故将军。"
"送吴郎西使成州","唐末宋初","徐铉","所向皆为道，遐征岂足辞。中华垂尽处，别路正秋时。高阁兰台笔，閒吟板屋诗。良工无弃物，珍重岁寒姿。"
"送下博陈员外","唐末宋初","徐铉","旷望丛台路，飘飖楚塞人。琴堂无故旧，何计免沾巾。"
"送净道人","唐末宋初","徐铉","北阜与西山，前期梦寐间。羡师乘兴去，应拟此生闲。乔木人谁在，鲈鱼我未还。归心寄秋水，东去日潺潺。"
"邺都行在和刁秘书见寄","唐末宋初","徐铉","征袍结束从宸游，边上尘清见戍楼。柏殿赋诗知是幸，茂陵多病自堪愁。清漳幽咽长流恨，铜雀荒凉几换秋。深羡高眠全道气，姓名应已在丹丘。"
"和旻道人见寄","唐末宋初","徐铉","戎服非吾事，华缨寄此身。谬为金马客，本是钓乡人。引领梁园雪，扬鞭辇路尘。知师亦多病，拥褐侍阳春。"
"和复州李太保酬笔","唐末宋初","徐铉","处处良工事笔锋，宣毫自昔最称雄。因思南国巾箱学，愿入兰台掌握中。委质幸归彫玉匣，操词曾侍兔园公。一篇丽藻真閒暇，共仰才多道不穷。"
"送蒯员外东游旧治","唐末宋初","徐铉","百岁犹强健，知君即地仙。孤飞下华表，太息问桑田。故吏今谁在，高名昔共传。伊余亦遗老，相送一潸然。"
"送王监丞之历阳","唐末宋初","徐铉","叹息曾游处，江边故郡城。青襟空皓首，往事似前生。绿绶君重绾，华簪我尚荣。年衰俱近道，莫话别离情。"
"送阮殿丞之静海","唐末宋初","徐铉","闻子东征效远官，行行春色黯离魂。中途辍棹寻吴苑，西向登楼望海门。鵩舍曾嗟经岁谪，灵光空念岿然存。陵迁谷变今如此，为我停骖尽酒樽。"
"送周员外之达","唐末宋初","徐铉","之子敷王泽，迢迢蜀栈东。颁条有馀刃，对酒与谁同。身占贤良籍，家传道德风。远民思静理，即此是阴功。"
"送长社胡明府","唐末宋初","徐铉","黄绶系未稳，桂枝香尚新。琴堂宁久次，谏署正求人。皎皎凉秋月，飘飘清路尘。元常有遗翰，求作箧中珍。"
"送表侄达师归鄱阳","唐末宋初","徐铉","故乡禾黍世亲稀，中表相寻只有师。惆怅离怀向何许，鄱阳湖上叶飞时。"
"送秘阁朱员外知复州","唐末宋初","徐铉","景陵山水旧知名，珍重诗人建隼行。未免簿书劳利刃，省贪烟月纵高情。扬雄阁下诸生送，陆羽门前百吏迎。圣代群贤皆得路，三年倾首望鹏程。"
"送净道人东游","唐末宋初","徐铉","身服竺乾教，心为邹鲁儒。观风游稷下，访古入中都。短景程途远，寒原店舍孤。东州多俊造，能赏碧云无。"
"送李道士南游","唐末宋初","徐铉","云水李道士，曾为中贵人。绮纨终不恋，松鹤自相亲。云气苍梧晚，芳华紫盖春。匏瓜老犹系，惆怅望行尘。"
"送国子徐博士之澧州","唐末宋初","徐铉","多才适世用，学者不遑处。新词八咏楼，更汎涔阳浦。行当应列宿，且复施甘雨。高斋閒坐时，清谈孰为伍。"
"送钱副使黎阳发运","唐末宋初","徐铉","一杯寒食酒，珍重送君行。花影黎阳渡，春风浚水声。汎舟无废事，骋骥有修程。应用方无暇，何须怆别情。"
"寄张阶州","唐末宋初","徐铉","仪甫秉忠信，神明自来舍。绛灌虽不容，蛮貊皆从化。荣名任纷纠，道性常閒暇。传语当途人，无为劳叹吒。"
"送文懿大师净公西游","唐末宋初","徐铉","乘兴西游谁与同，一囊诗藁一枝筇。厌栖庐岳莲花社，却访南山紫阁峰。怀古有时应怅望，寻幽何处不从容。关中风物常牵梦，老卧闲曹转放慵。"
"奉和武功学士舍人纪赠文懿大师净公 其一","唐末宋初","徐铉","旧国荒凉成黍稷，故交危脆似琉璃。高人独喜汤师在，手把新文数道碑。"
"奉和武功学士舍人纪赠文懿大师净公 其二","唐末宋初","徐铉","满卷文章为世重，出尘心迹少人同。腾腾自得修真理，不管浮生觉梦中。"
"奉和武功学士舍人纪赠文懿大师净公 其三","唐末宋初","徐铉","文似春华铺晓陌，思如泉涌注长江。诗情道性知无梦，频见残灯照曙窗。"
"奉和武功学士舍人纪赠文懿大师净公 其四","唐末宋初","徐铉","已洁心源超世表，却缘诗句有时名。初闻行业如耆宿，及见容颜是后生。"
"奉和武功学士舍人纪赠文懿大师净公 其五","唐末宋初","徐铉","只有閒情搜景物，不将客鬓惜流光。京华才子多文会，众许清词每擅场。"
"奉和武功学士舍人纪赠文懿大师净公 其六","唐末宋初","徐铉","惠远禅师名素重，维摩居士室皆空。群公竞有诗相赠，组绣珠玑满袖中。"
"奉和武功学士舍人纪赠文懿大师净公 其七","唐末宋初","徐铉","南朝人物古犹今，只恐前身是道林。处处经行常自适，不妨谭笑不妨吟。"
"奉和武功学士舍人纪赠文懿大师净公 其八","唐末宋初","徐铉","往往冥搜宵不寐，时时任性昼仍眠。高情丽句谁偏重，圣代词臣李谪仙。"
"奉和武功学士舍人纪赠文懿大师净公 其九","唐末宋初","徐铉","霜髯病叟掩闲扃，禅客相寻有故情。每忆江南初识面，至今犹得爱才名。"
"咏史","唐末宋初","徐铉","京洛多权豪，游服相追随。青牛中甸车，白马连环羁。珩佩竞照耀，绅组旧参差。驺鸣行人驻，倏若流风驰。名园不问主，下辇辄失嬉。秦官锡雕盘，光禄假羽卮。侏儒善为优，邯郸有名姬。坐客应馀论，顾眄成恩私。卤簿留国门，谁何不敢讥。归来卧华堂，琐窗承文楣。武夫瑩庭阶，璧珰攒荣题。列烛正晶荧，喷香常逶迤。明朝入君门，密侍白玉墀。开言迎合旨，群公默无为。乍请考工地，亦拜床下儿。吹嘘枯稊生，指顾千钧移。回瞻徇名士，獧介尔何施。朱云折槛去，梅福弃官归。寂寞扬子云，口吃不能辞。著书述圣道，徒许俗人嗤。汉室已久坏，往事垂于兹。眇然千载下，慷慨有馀悲。"
"送曾直馆归宁泉州","唐末宋初","徐铉","常怜客子倦征岐，谁似曾郎得意归。厅琐石渠封简册，手持仙桂拜庭闱。舟横剑浦凌清濑，马过猿岩点翠微。却笑辽东千岁鹤，下来空叹昔人非。"
"送乐学士知舒州","唐末宋初","徐铉","忆在同安郡，谁知是胜游。仙山常独往，骚客自忘忧。暂别经多难，劳生已白头。羡君驱茜旆，兼得漱清流。民俗常如古，风光最称秋。短歌聊抒意，为我谢沙鸥。"
"送慎大卿解官侍亲","唐末宋初","徐铉","圣朝无事九卿閒，蔼蔼东门綵服还。旧日高名齐汲郑，今朝至行似曾颜。更怜霜鬓垂玄发，犹恨深居远旧山。老鹤乘轩真自愧，徘徊空在稻粱间。"
"代书寄泗州钱侍郎","唐末宋初","徐铉","起部纡两绶，恢恢刃有馀。既为侍中郎，又复专城居。无久恋铃阁，早应还直庐。浚川春水满，珍重寄双鱼。"
"寄舒州乐学士","唐末宋初","徐铉","皖伯台前绿树春，吴塘初下碧溪分。旧游风景长牵梦，遥羡高斋望白云。"
"送吴支使之长安","唐末宋初","徐铉","幕府清资新雨露，高阳旧第久尘埃。百年遗老知谁在，应喜辽东鹤下来。"
"和谭鍊师见寄","唐末宋初","徐铉","一别高人世事多，归山歧路转蹉跎。定知上药延衰齿，每忆玄谈养太和。任道人生如梦寐，也从时态起风波。锦囊真箓遥相许，只待飙轮更一过。"
"和钱秘监与边谏议南宫同直赠答","唐末宋初","徐铉","筵上诗题共笔床，樽前酒兴话高阳。心清自觉官曹简，院静先知节候凉。南国少年推贵重，东堂前辈让贤良。好看双凤追飞处，胡粉新涂紫界墙。"
"送周郎中还司","唐末宋初","徐铉","忆在庐山始识君，当时惟拟共眠云。那知身计关前定，却向人间逐世纷。紫阁峰前欣独往，银台门里叹离群。青囊旧有登真诀，莫遣閒人取次闻。"
"太师相公挽歌词二首 其一","唐末宋初","徐铉","岩廊旧德汉储师，富贵优游自古稀。四序不能违代谢，九原谁可与同归。精神恍惚骑龙尾，功业纷纶在虎闱。惆怅鸣珂洛阳道，素车丹旐奉灵衣。"
"太师相公挽歌词二首 其二","唐末宋初","徐铉","风流安石在东山，曾许从容妓乐间。倾盖算来能几日，逝川东去不知还。北邙原上寒云结，郑国门前晓月弯。祖奠欲收宾御散，满衣零泪掩衰颜。"
"送赞宁道人归浙中","唐末宋初","徐铉","故里夫差国，高名惠远师。君恩从野逸，归棹逐凌澌。旧访虽无念，牵怀亦有诗。因行过秦望，为致李斯碑。"
"和元少卿送越僧","唐末宋初","徐铉","尘机息尽一真僧，唯有林泉舍未能。莲社故人今暂别，稽山旧隐与谁登。时清岂觉前游改，道胜宁辞白发增。遥羡高斋吟望处，孤云野鹤是亲朋。"
"代书寄谈鍊师","唐末宋初","徐铉","朱山松桂翠连云，中有清虚小隐君。密养丹砂存正气，静披琼蕴诵真文。埙篪金石心常在，圭组烟霞路自分。凭仗乡人传尺素，山前惊起白羊群。"
"送郑先辈及第西归","唐末宋初","徐铉","春晚缑山路，华光满翠微。怜君持郤桂，归去著莱衣。故国几人在，浮生万事非。唯当拭病眼，看子九霄飞。"
"送高先辈南归","唐末宋初","徐铉","乡国悲前事，风光属后生。名从天上得，身入故都行。草色初裁绶，鹏飞不算程。自怜枯朽思，相送剩含情。"
"送严秀才下第东归","唐末宋初","徐铉","世胄今为旅，多才懒自营。坦怀君子道，惜别故人情。归棹春潮满，郊居海月明。雄文不轻售，须待最高名。"
"送周味道秀才东归见别依韵","唐末宋初","徐铉","庭闱劳梦想，孤棹度江关。骏马犹论价，荆蓝且抱还。晚花萦綵服，疏雨映家山。频见春官说，明年待铸颜。"
"送曾秀才","唐末宋初","徐铉","淦水神仙宅，仙山夹县楼。吾孙好诗句，归咏故乡秋。紫竹遮书幌，红蕉拂钓舟。东堂有平路，莫谒外诸侯。"
"寄玉笥山沈道士","唐末宋初","徐铉","珍重江南沈鍊师，未曾相识久相思。已全真气能从俗，不坠家风善赋诗。玉笥共游知早晚，金貂回顾觉喧卑。多惭书札遥相问，更望刀圭换白髭。"
"和钱秘监旅居秋怀二首 其一","唐末宋初","徐铉","秘监疏朝谒，门前长绿苔。未愁玄鬓改，且喜素秋来。独坐翻棋势，闲行绕药栽。凉风入书幌，时动水沉灰。"
"和钱秘监旅居秋怀二首 其二","唐末宋初","徐铉","閒静无凡客，开樽共醉醒。琴弹碧玉调，书展太玄经。酒熟看黄菊，诗成写素屏。晚来萧洒甚，山鸟下中庭。"
"送元道人还水西寺","唐末宋初","徐铉","李白高吟处，师归掩竹关。道心明月静，诗思碧云闲。绿树寒凌雪，飞泉响遍山。自惭丘壑志，皓首不知还。"
"送李秀才归建安","唐末宋初","徐铉","昔闻武夷士，皆是帝曾孙。李君即其人，命舛道常存。爱子已折桂，华组耀闺门。吾身可拂衣，綵服归丘园。捧觞庆北堂，其乐不可言。清溪环幽居，远岫横前轩。弹琴咏招隐，芳意飘若兰。老夫无此分，何必矜弹冠。"
"和李太保寄刁秘书","唐末宋初","徐铉","名位虽卑道自光，讼庭无事俗平康。帘间尚觉琴床暖，院静偏闻酒瓮香。养性已知无病染，持廉唯恐有名彰。主人莫讶暌违远，千仞由来有凤翔。"
"又和刁秘书寄李太保","唐末宋初","徐铉","百里临民自可怜，青云何必藉阶缘。家贫聊欲资三径，政简无非草太玄。处众忘怀均物我，程才不器任方员。江湖相望真堪喜，聚散悲欢尽偶然。"
"送坊州贾监军","唐末宋初","徐铉","圣主欲东封，怜君四护戎。乡心经霸岸，诗思省豳风。旧业今成旅，朱颜已变翁。忘怀一杯酒，闲夜与谁同。"
"送李补阙知韶州","唐末宋初","徐铉","南国求良牧，中朝辍谏官。君恩偏念远，臣节岂辞难。骑影过梅岭，溪声上赣滩。曲江宜访古，韶石好凭栏。诗景缘情远，民心逐政宽。衰翁寻旧分，为致葛洪丹。"
"送修武郑主簿纠郡梓潼兼寄王舍人八韵","唐末宋初","徐铉","杖策辞清浴，驱车向梓潼。栖鸾才乍展，叱驭气方雄。暂割趋庭恋，将伸纠郡功。诗清冲密雪，别酒愬寒风。山水秦关外，烟花锦里东。府公名素重，语掾道仍同。坐啸新知洽，随行旧分通。当令从此去，不复数文翁。"
"和李秀才雪中求酒","唐末宋初","徐铉","雪英飘洒绕虚廊，晓景沉沉朔吹狂。银阙晶荧标帝里，桂华纷糅认仙乡。少年风味新吟动，老叟襟怀万事忘。自倒空樽酬绝唱，书帏聊得泛寒光。"
"送谢著作之濠梁","唐末宋初","徐铉","谢客乘轺去，清和景物初。淮流宜映月，濠上好观鱼。吏事应微挠，吟情自有馀。偏州莫留滞，东观待翻书。"
"代书寄宋州钱大监","唐末宋初","徐铉","衰朽经烦暑，慵将病共侵。北窗时企足，东望一披襟。秘监清樽满，平台绿树深。年来书信少，何以慰离心。"
"送钱先辈之虔州","唐末宋初","徐铉","子实东南美，来参第一流。从容持片玉，谈笑运前筹。赣石连云秀，廉泉带月秋。可怜行乐地，况从板舆游。"
"送阮洗马之全州","唐末宋初","徐铉","望苑回先马，山城驻使车。涂中值归雁，频寄北来书。"
"观灯玉台体十首 其一","唐末宋初","徐铉","吴歌楚舞玉诗新，华灯兰焰动鱼鳞。台前共道明如昼，醉里唯愁夜向晨。"
"观灯玉台体十首 其二","唐末宋初","徐铉","绮席金炉香正燃，铜壶银箭漏初传。天回星月迷灯烛，风过楼台度管弦。"
"观灯玉台体十首 其三","唐末宋初","徐铉","双阙重闉夜不关，金车宝马晓应还。亭亭明月临瑶席，灼灼华灯照玉颜。"
"观灯玉台体十首 其四","唐末宋初","徐铉","火树灯山高入云，红筵翠幄自成春。游女有时还解佩，青楼何处不留人。"
"观灯玉台体十首 其五","唐末宋初","徐铉","帝京风景不曾秋，万户千门夜更游。玓瓅银鞍连绣毂，晶荧珠网挂琼钩。"
"观灯玉台体十首 其六","唐末宋初","徐铉","夜未央，明月光。荧煌九华烛，交影照歌梁。"
"观灯玉台体十首 其七","唐末宋初","徐铉","敞丽谯，披绮寮。歌声和夜漏，火树似花朝。"
"观灯玉台体十首 其八","唐末宋初","徐铉","星汉斜，乐无涯。明月千门雪，银灯万树花。"
"观灯玉台体十首 其九","唐末宋初","徐铉","抚云璈，吹玉箫。艳舞回罗袂，香风闪步摇。"
"观灯玉台体十首 其十","唐末宋初","徐铉","日照花，七香车。歌舞平阳第，经过赵李家。"
"和李秀才端午日见寄","唐末宋初","徐铉","角黍菖蒲酒，年年旧俗谙。采衣君自乐，白发我何堪。静味瑶华句，閒思玉柄谭。报之长命缕，祝庆在图南。"
"送清道人归西山","唐末宋初","徐铉","尝忆漱甘醴，洪涯药臼旁。今来眇如梦，此景未曾忘。圭组老无味，林泉路更长。羡师从此去，当暑扣云房。"
"送张学士赴西川","唐末宋初","徐铉","右蜀分忧辍近臣，翩翩旄节下青冥。单车唯载支机石，夙驾长先使者星。已有清风驰栈道，犹酣别酒过长亭。佗年报政徵黄入，留取文翁旧典刑。"
"和李宗谔秀才赠蒯员外","唐末宋初","徐铉","性僻时难偶，神清寿有馀。曾施卓鲁政，旧讲老庄书。贱更襟怀旷，贫犹世利疏。圣君将就见，慎无买山居。"
"送德明道人还东林","唐末宋初","徐铉","每忆曾游处，东林惠远房。老来情更重，师去兴何长。涧曲泉声咽，松深露气香。题诗寄楚老，惆怅不成章。"
"送冯中允使蜀","唐末宋初","徐铉","莫笑皤然一病翁，百年交分两家同。今朝倒屣迎王粲，旧日清谈赏阿戎。玉垒无辞轺传送，金闺初喜姓名通。青城山下逢仙客，为说心丹未辍功。"
"送新除国博徐员外知婺州","唐末宋初","徐铉","怜君尽室泛安流，职重官新未白头。楚老欢迎归旧里，春风留恋过扬州。逢时肯更嗟庭树，属咏还应上郡楼。宗党故人乡外少，勤勤书札缓离愁。"
"送望江张明府","唐末宋初","徐铉","之官别是荣，诏许侍亲行。温凊自为乐，烟波不算程。山留丹灶室，俗有故乡情。无使千年后，空传曲令名。"
"送廖舍人江南安抚","唐末宋初","徐铉","上天本爱民，治乱当有时。伤嗟江表人，三灾迭扰之。如何遭盛明，不能免流离。王泽限遐远，孰云天听卑。贤哉廖夫子，尽忠不顾私。朝闻青蒲奏，暮见轺车驰。愚闻奉使者，受命不受辞。但使民瘼瘳，无忧国赋亏。贞观笑割股，文侯谕治皮。学古平生事，行行当在兹。赠言聊执手，愿子副心期。"
"送陈使君之同州","唐末宋初","徐铉","太守驱征旆，翩翩西过关。冰容先腊至，膏雨逐春还。绿树游沙苑，高楼看华山。从来京辅地，出入尽崇班。"
"和元少卿雪","唐末宋初","徐铉","朔风飞雪遍遥天，为瑞偏宜在腊前。有客棹舟将命友，何人高卧共称贤。瑶花散乱纷临席，玉树晶荧烂满川。閒想冰容比君子，始知姑射有神仙。"
"送頵道人还西山","唐末宋初","徐铉","尝忆洪崖涧，穿云路万寻。曾经照玄鬓，未得卸朝簪。老去驰庄蝶，年来有越吟。羡师从此去，旧隐翠微深。"
"送历阳方明府","唐末宋初","徐铉","古县横江北，弦歌似武城。善辞金马召，欣著綵衣行。旧感河山色，离愁浚水声。外门庐井在，相送几重情。"
"送李著作之汉阳","唐末宋初","徐铉","闻道驱征旆，行行至汉阳。初程微雨霁，满路落花香。远宦心常适，青云去未妨。惟馀亲戚分，惆怅上河梁。"
"哭刑部侍郎乔公诗","唐末宋初","徐铉","举世重文雅，夫君更质真。曾嗟混鸡鹤，终日异缁磷。词赋离骚客，封章谏诤臣。襟怀道家侣，标格古时人。逸老诚云福，遗形未免贫。求文空得草，埋玉遂为尘。静想忘年契，冥思接武晨。连宵洽杯酒，分日掌丝纶。蠹简书陈事，遗孤托世亲。前贤同此叹，非我独沾巾。"
"吴王挽词 其一","唐末宋初","徐铉","倏忽千龄尽，冥茫万事空。青松洛阳陌，荒草建康宫。道德遗文在，兴衰自古同。受恩无补报，反袂泣途穷。"
"吴王挽词 其二","唐末宋初","徐铉","土德承馀烈，江南广旧恩。一朝人事变，千古信书存。哀挽周原道，铭旌郑国门。此生虽未死，寂寞已销魂。"
"和元宗元日大雪登楼","唐末宋初","徐铉","一宿东林正气和，便随仙仗放春华。散飘白絮惟分影，轻缀青旗始见花。落砌更依宫舞转，入楼偏向御衣斜。严徐共待金门诏，愿布尧言贺万家。"
"句 其一","唐末宋初","徐铉","一夜黄星照官渡，本初何面见田丰。"
"句 其二","唐末宋初","徐铉","井泉分地脉，砧杵共秋声。"
"句 其三","唐末宋初","徐铉","钟山祠畔宿烟晴，玉涧桥边碧树椿。"
"句","唐末宋初","郭廷谓","魄逐东流水，坟依独坐山。"
"题简寂观","唐末宋初","许坚","尝恨真风千载隐，洞天还得恣游遨。松楸古迹一坛静，鸾鹤不来青汉高。茅氏井寒丹亦化，玄宗碑断梦曾劳。分明有个长生路，不向红尘白二毛。"
"戢兵山","唐末宋初","许坚","石鼓高悬蕴大音，白云峰顶始铺金。能来斯地鼓斯鼓，尽达曹溪圣祖心。"
"题幽栖观","唐末宋初","许坚","仙翁上升去，丹井寄晴壑。山色接天台，湖光照寥廓。玉洞绝无人，老桧犹栖鹤。我欲掣青蛇，他时冲碧落。"
"题扇","唐末宋初","许坚","哦吟但写胸中妙，饮酒能忘身后名。但愿长閒有诗酒，一溪风月共清明。"
"题义门胡氏华林书院","唐末宋初","许坚","尽说灵踪妨画图，幽奇高尚义群居。山林总是神仙隐，礼乐爰修周孔书。解驾十年惟壮士，担簦千里结名庐。功成霄汉非常事，对此那堪不我欺。"
"叠秀山","唐末宋初","周渭","平生赋性爱观澜，今日登临叠秀山。天锡卦爻分象外，地将圭笏出人间。昭州水绕孤城小，五岭山高众垤难。极目紫宸何处是，碧云深处佩珊珊。"
"游兼山","唐末宋初","周渭","插空峭壁白云迷，独上高巅万象低。一路接天连楚界，两峰拔地镇南夷。泉飞石涧游魂冷，风捲松涛匹马嘶。踏破层崖心未折，凤凰山后鹧鸪啼。"
"泰陵忌辰","唐末宋初","李昉","秘殿深严圣语温，十年前是一乾坤。孤臣林壑杀生在，帝里金汤旧业存。舜殿南风难解愠，汉陵西望欲销魂。年年此日无穷恨，风雨潇潇独闭门。"
"句 其一","唐末宋初","李昉","水光先见月，露气早知秋。"
"宿灊山","唐末宋初","伍乔","一入仙山万虑宽，夜深宁厌倚虚栏。鹤和云影宿高木，人带月光登古坛。芝朮露浓溪坞白，薜萝风起殿廊寒。更陪羽客论真理，不觉初钟叩晓残。"
"闻杜牧赴阙","唐末宋初","伍乔","旧隐匡庐一草堂，今闻携策谒吾皇。峡云难卷从龙势，古剑终腾出土光。开翅定期归碧落，濯缨宁肯问沧浪。他时得意交知仰，莫忘裁诗寄钓乡。"
"题西林寺水阁","唐末宋初","伍乔","竹翠苔花绕槛浓，此亭幽致讵曾逢。水分林下清泠派，山峙云间峭峻峰。怪石夜光寒射烛，老杉秋韵冷和钟。不知来往留题客，谁约重寻莲社踪。"
"林居喜崔三博远至","唐末宋初","伍乔","几日区区在远程，晚烟林径喜相迎。姿容虽有尘中色，巾屦犹多岳上清。野石静排为坐榻，溪茶深煮当飞觥。留连话与方经宿，又欲携书别我行。"
"观华夷图","唐末宋初","伍乔","别手应难及此精，须知攒簇自心灵。始于毫末分诸国，渐见图中列四溟。关路欲伸通楚势，蜀山俄耸入秦青。笔端尽现寰区事，堪把长悬在户庭。"
"庐山书堂送祝秀才还乡","唐末宋初","伍乔","束书辞我下重巅，相送同临楚岸边。归思几随千里水，离情空寄一枝蝉。园林到日酒初熟，庭户开时月正圆。莫使蹉跎恋疏野，男儿酬志在当年。"
"暮冬送何秀才毗陵","唐末宋初","伍乔","匹马嘶风去思长，素琴孤剑称戎装。路涂多是过残岁，杯酒无辞到醉乡。云傍水村凝冷片，雪连山驿积寒光。毗陵城下饶嘉景，回日新诗应满堂。"
"龙潭张道者","唐末宋初","伍乔","碧洞幽岩独息心，时人何路得相寻。养生不说凭诸药，适意惟闻在一琴。石径扫稀山藓合，竹轩开晚野云深。他年功就期飞去，应笑吾徒多苦吟。"
"送江少府授延陵后寄","唐末宋初","伍乔","五老云中勤学者，遇时能不困风尘。束书西上谒明主，捧檄南归慰老亲。别馆友朋留醉久，去程烟月入吟新。莫因官小慵之任，自古鸾栖有异人。"
"句","唐末宋初","伍乔","积霭沈诸壑，微阳在半峰。"
"句","唐末宋初","邵拙","万国未得雨，孤云犹在山。"
"句","唐末宋初","罗颖","嫚侮群豪誇大度，可怜容得辟阳侯。"
"送季大夫牧舒州","唐末宋初","汤悦","却下乌台建隼旟，侯封归去袭龙舒。严霜尚满辞天阙，甘雨看随入境车。"
"奉和圣制送邓王牧宣城","唐末宋初","汤悦","千里陵阳同陕服，凿门胙土寄亲贤。曙烟已别黄金殿，晚照重登白玉筵。江上浮光宜雨后，郡中远岫列窗前。天心待报期年政，留与工师播管弦。"
"鼎臣学士侍郎以东馆庭梅昔翰苑之毫末今复半枯向时同僚零落都尽素发垂领兹唯二人感旧伤怀发于吟咏惠然好我不能无言辄次来韵攀和","唐末宋初","汤悦","忆见萌芽日，还怜合抱时。旧欢如梦想，物态暗还移。素艳今无几，朱颜亦自衰。树将人共老，何暇更悲丝。"
"再次前韵代梅答","唐末宋初","汤悦","托植经多稔，顷筐向盛时。枝条虽已故，情分不曾移。莫向阶前老，还同镜里衰。更应怜堕叶，残吹挂虫丝。"
"句 其一","唐末宋初","廖融","云穿捣药屋，雪压钓鱼船。"
"句 其二","唐末宋初","廖融","松风吹发乱，岩溜溅棋寒。"
"句 其五","唐末宋初","翁宏","万木残秋里，孤舟半夜猿。"
"登祝融峰","唐末宋初","王元","草叠到孤顶，身齐高鸟翔。势疑撞翼轸，翠欲滴潇湘。云湿幽崖滑，风梳古木香。晴空聊纵目，杳杳极穷荒。"
"悼李韶","唐末宋初","王元","韶也命何奇，生前与世违。贫栖古梵刹，终著旧麻衣。雅句僧抄遍，孤坟客吊稀。故园今孰在，应见梦中归。"
"句 其一","唐末宋初","王元","伴行唯瘦鹤，寻寺入深云。"
"句 其二","唐末宋初","王元","江城卖药常将鹤，古寺看碑不下驴。"
"句 其二","唐末宋初","伍彬","踪迹未辞鸳鹭客，梦魂先到鹧鸪村。"
"宿山寺","唐末宋初","孟贯","溪山尽日行，方听远钟声。入院逢僧定，登楼见月生。露垂群木润，泉落一岩清。此景关吾事，通宵寐不成。"
"送从弟舍人入蜀","唐末宋初","刘兼","嘉陵江畔饯行车，离袂难分十里馀。慷慨莫誇心似铁，留连不觉泪成珠。风光川谷梅将发，音信云天雁未疏。立马举鞭无限意，会稀别远拟何如。"
"早秋游湖上亭","唐末宋初","刘兼","摇落江天万木空，雁行斜戛塞垣风。征闺捣月离愁远，旧馆眠云旅梦通。郢客岂能陪下里，皋禽争肯恋樊笼。此心旷荡谁相会，尽在南华十卷中。"
"征妇怨","唐末宋初","刘兼","金闺寂寞罢妆台，玉箸栏干界粉腮。花落掩关春欲暮，月圆攲枕梦初回。鸾胶岂续愁肠断，龙剑难挥别绪开。曾寄锦书无限意，塞鸿何事不归来。"
"寄高书记","唐末宋初","刘兼","齐朝庆裔祖敖曹，麟角无双凤九毛。声价五侯争辟命，文章一代振风骚。醉琴自寄陶家意，梦枕谁听益郡刀。补衮应星曾奏举，北山南海孰为高。"
"晚楼寓怀","唐末宋初","刘兼","薄暮疏林宿鸟还，倚楼垂袂复凭栏。月沉江底珠轮净，云锁峰头玉叶寒。刘毅暂贫虽壮志，冯唐将老自低颜。无言独对秋风立，拟把朝簪换钓竿。"
"偶闻官吏举请辄有一篇寄呈成都府从弟舍人","唐末宋初","刘兼","官吏潜陈借寇词，宦情乡梦两相违。青城锦水无心住，紫阁莲峰有意归。张翰鲈鱼因醉忆，孟光书信近春稀。黄茅瘴色看看起，贪者犹疑别是机。"
"从弟舍人惠茶","唐末宋初","刘兼","曾求芳茗贡芜词，果沐颁沾味甚奇。龟背起纹轻炙处，云头翻液乍烹时。老丞倦闷偏宜矣，旧客过从别有之。珍重宗亲相寄惠，水亭山阁自携持。"
"登郡楼书怀三首 其一","唐末宋初","刘兼","烟雨楼台渐晦冥，锦江澄碧浪花平。卞和未雪荆山耻，庄舄空伤越国情。天际寂寥无雁下，云端依约有僧行。登高欲继离骚咏，魂断愁深写不成。"
"登郡楼书怀三首 其二","唐末宋初","刘兼","边郡荒凉悲且歌，故园迢递隔烟波。琴声背俗终如是，剑气冲星又若何。朝客渐通书信少，钓舟频引梦魂多。北山更有移文者，白首无尘归去么。"
"登郡楼书怀三首 其三","唐末宋初","刘兼","莫嗔阮氏哭途穷，万代深沉恨亦同。瑞玉岂知将抵鹊，铅刀何事却屠龙。九夷欲适嗟吾道，五柳终归效古风。独倚郡楼无限意，满江烟雨正冥濛。"
"春夕遣怀","唐末宋初","刘兼","穷通分定莫凄凉，且放欢情入醉乡。范蠡扁舟终去相，冯唐半世只为郎。风飘玉笛梅初落，酒泛金樽月未央。休把虚名挠怀抱，九原丘垄尽侯王。"
"贵游","唐末宋初","刘兼","绣衣公子宴池塘，淑景融融万卉芳。珠翠照天春未老，管弦临水日初长。风飘柳线金成穗，雨洗梨花玉有香。醉后不能离绮席，拟凭青帝系斜阳。"
"中春登楼二首 其一","唐末宋初","刘兼","金杯不以涤愁肠，江郡芳时忆故乡。两岸烟花春富贵，一楼风月夜凄凉。王章莫耻牛衣泪，潘岳休惊鹤鬓霜。归去莲花归未得，白云深处有茅堂。"
"中春登楼二首 其二","唐末宋初","刘兼","古今通塞莫咨嗟，谩把霜髯敌岁华。失手已惭蛇有足，用心休为鼠无牙。九天云净方怜月，一夜风高便厌花。独倚郡楼人不会，钓舟春浪接平沙。"
"江岸独步","唐末宋初","刘兼","醉卓寒筇傍水行，渔翁不会独吟情。龟能顾印谁相重，鹤偶乘轩自可轻。簪组百年终长物，文章千古亦虚名。是非得丧皆闲事，休向南柯与梦争。"
"咸阳怀古","唐末宋初","刘兼","高秋咸镐起霜风，秦汉荒陵树叶红。七国斗鸡方贾勇，中原逐鹿更争雄。南山漠漠云常在，渭水悠悠事旋空。立马举鞭遥望处，阿房遗址夕阳东。"
"昼寝","唐末宋初","刘兼","花落青苔锦数重，书淫不觉避春慵。恣情枕上飞庄蝶，任尔云间骋陆龙。玉液未能消气魄，牙签方可涤昏蒙。起来已被诗魔引，窗外寒敲翠竹风。"
"江楼望乡寄内子","唐末宋初","刘兼","独上江楼望故乡，泪襟霜笛共凄凉。云生陇首秋虽早，月在天心夜已长。魂梦只能随蛱蝶，烟波无计学鸳鸯。蜀笺都有三千幅，总写离情寄孟光。"
"自遣","唐末宋初","刘兼","未上亨衢独醉吟，赋成无处博黄金。家人莫问张仪舌，国士须知豫让心。照乘始堪沽善价，阳春争忍混凡音。鹍鹏鳞翼途程在，九万风云海浪深。"
"秋夕书怀二首 其一","唐末宋初","刘兼","荒僻淹留岁已深，解龟无计恨难任。守方半会蛮夷语，贺厦全忘燕雀心。夜静倚楼悲月笛，秋寒攲枕泣霜砧。宦情总逐愁肠断，一箸鲈鱼直万金。"
"秋夕书怀二首 其二","唐末宋初","刘兼","直气从来不入时，掩关慵更钓磻溪。斯文未丧宣尼叹，吾道将穷阮籍悲。轻粉覆墙凝夜砌，乱金铺菊织秋篱。南阳卧久无人问，薄命非才有可疑。"
"长春节","唐末宋初","刘兼","圣朝佳节遇长春，跪捧金炉祝又焚。宝藏发来天地秀，兵戈销后帝皇尊。太平基址千年永，混一车书万古存。更有馨香满芳槛，和风迟日在兰荪。"
"春宴河亭","唐末宋初","刘兼","柳摆轻丝拂嫩黄，槛前流水满池塘。一筵金翠临芳岸，四面烟花出粉墙。舞袖逐风翻绣浪，歌尘随燕下雕梁。蛮笺象管休凝思，且放春心入醉乡。"
"梦归故园二首 其一","唐末宋初","刘兼","桐叶飞霜落井栏，菱花藏雪助衰颜。夜窗飒飒摇寒竹，秋枕迢迢梦故山。临水钓舟横苇岸，隔溪禅侣启柴关。觉来依旧三更月，离绪乡心起万端。"
"梦归故园二首 其二","唐末宋初","刘兼","旧馆秋寒一梦长，水帘疏影入回塘。宦情率尔拖渔艇，客恨依然在燕梁。白鹭独飘山面雪，红蕖全谢镜心香。起来不语无人会，醉倚东轩半夕阳。"
"新竹","唐末宋初","刘兼","近窗卧砌两三丛，佐静添幽别有功。影镂碎金初透月，声敲寒玉乍摇风。无凭费叟烟波碧，莫信湘妃泪点红。自是子猷偏爱尔，虚心高节雪霜中。"
"木芙蓉","唐末宋初","刘兼","素灵失律诈风流，强把芳菲半载偷。是叶葳蕤霜照夜，此花烂熳火烧秋。谢莲色淡争堪种，陶菊香秾亦合羞。谁道金风能肃物，因何厚薄不相侔。"
"新蝉","唐末宋初","刘兼","齐女屏帏失旧容，侍中冠冕有芳踪。翅翻晚鬓寻香露，声引秋丝逐远风。旅馆听时髭欲白，戍楼闻处叶多红。只知送恨添愁事，谁见凌霄羽蜕功。"
"晨鸡","唐末宋初","刘兼","朱冠金距綵毛身，昧爽高声已报晨。作瑞莫惭先贡楚，擅场须信独推秦。淮南也伴升仙犬，函谷曾容借晓人。此日卑栖随饮啄，宰君驱我亦相驯。"
"秋夕书怀呈戎州郎中 其一","唐末宋初","刘兼","素律初回枕簟凉，松风飘泊入华堂。谈鸡寂默纱窗静，梦蝶萧条玉漏长。归去水云多阻隔，别来情绪足悲伤。霜砧月笛休相引，只有离襟泪两行。"
"重阳感怀二首 其二","唐末宋初","刘兼","载花乘酒上高山，四望秋空八极宽。蜀国江山存不得，刘家豚犬取何难。张仪旧壁苍苔厚，葛亮荒祠古木寒。独对斜阳更惆怅，锦江东注似波澜。"
"蜀都春晚感怀","唐末宋初","刘兼","蜀都春色渐离披，梦断云空事莫追。宫阙一城荒作草，王孙犹自醉如泥。谁家玉笛吹残照，柳市金丝拂旧堤。可惜锦江无锦濯，海棠花下杜鹃啼。"
"新回车院筵上作","唐末宋初","刘兼","回车院了未回车，三载疲民咏裤襦。借寇已承英主诏，乞骸须上老臣书。黄金蜀柳笼朱户，碧玉湘筠映绮疏。因问满筵诗酒客，锦江何处有鲈鱼。"
"宣赐锦袍设上赠诸郡客","唐末宋初","刘兼","十月芙蓉花满枝，天庭驿骑赐寒衣。将同玉蝶侵肌冷，也遣金鹏遍体飞。夜卧始知多忝窃，昼行方觉转光辉。深冬若得朝丹阙，太华峰前衣锦归。"
"海棠花","唐末宋初","刘兼","淡淡微红色不深，依依偏得似春心。烟轻虢国颦歌黛，露重长门敛泪衿。低傍绣帘人易折，密藏香蕊蝶难寻。良宵更有多情处，月下芬芳伴醉吟。"
"春晚闲望","唐末宋初","刘兼","东风满地是梨花，只把琴心殢酒家。立处晚楼横短笛，望中春草接平沙。雁行断续晴天远，燕翼参差翠幕斜。归计未成头欲白，钓舟烟浪思无涯。"
"寄长安郑员外","唐末宋初","刘兼","屈指良交十四人，隙驹风烛渐为尘。当初花下三秦客，只有天涯二老身。乘醉几同游北内，寻芳多共谒东邻。此时阻隔关山远，月满江楼泪满巾。"
"贻诸学童","唐末宋初","刘兼","横经叉手步还趋，积善方知庆有馀。五个小雏离学院，一行新雁入贫居。攘羊告罪言何直，舐犊牵情理岂虚。劝汝立身须苦志，月中丹桂自扶疏。"
"对镜","唐末宋初","刘兼","青镜重磨照白须，白须闲撚意何如。故园迢递千山外，荒郡淹留四载馀。风送竹声侵枕簟，月移花影过庭除。秋霜满领难消释，莫读离骚失意书。"
"中夏昼卧","唐末宋初","刘兼","寂寂无憀九夏中，傍檐依壁待清风。壮图奇策无人问，不及南阳一卧龙。"
"初至郡界","唐末宋初","刘兼","嘉陵江畔接荣川，两畔旌旗下濑船。郡印已分炎瘴地，朝衣犹惹御炉烟。莲塘小饮香随艇，月榭高吟水压天。锦字莫嫌归路远，华夷一统太平年。"
"送二郎君归长安","唐末宋初","刘兼","我儿辞去泪双流，蜀郡秦川两处愁。红叶满山归故国，黄茅遍地住他州。荷衣晓挂惭官吏，菱镜秋窥讶鬓髹。好向云泉营旧隐，莫教庄叟畏牺牛。"
"登郡楼书事","唐末宋初","刘兼","偶奉纶书莅旭川，郡楼嘉致尽依然。松攲鸟道云藏寺，月满渔舟水浸天。望帝古祠花簇簇，锦城归路草芊芊。有时倚槛垂双袂，故国风光似眼前。"
"酬勾评事","唐末宋初","刘兼","闲庭攲枕正悲秋，忽觉新编涴远愁。才薄只愁安雁户，年高空忆复渔舟。鹭翘皓雪临汀岸，莲袅红香匝郡楼。对景却惭无藻思，南金荆玉卒难酬。"
"郡斋寓兴","唐末宋初","刘兼","依约樊川似旭川，郡斋风物尽萧然。秋庭碧藓铺云锦，晚阁红蕖簇水仙。醉笔语狂挥粉壁，歌梁尘乱拂花钿。情怀放荡无羁束，地角天涯亦信缘。"
"春夜","唐末宋初","刘兼","薄薄春云笼皓月，杏花满地堆香雪。醉垂罗袂倚朱栏，小数玉仙歌未阕。"
"西斋","唐末宋初","刘兼","西斋新竹两三茎，也有风敲碎玉声。莫恨移来栏槛远，譬如元本此间生。"
"宴游池馆","唐末宋初","刘兼","绮筵金碧照芳菲，酒满瑶卮水满池。去岁南岐离郡日，今春东蜀看花时。俭莲发脸当筹著，绪柳生腰按柘枝。座客半酣言笑狎，孔融怀抱正怡怡。"
"上清辞五首 其一","唐末宋初","李九龄","入海浮生汗漫秋，紫皇高宴五云楼。霓裳曲罢天风起，吹散仙香满十洲。"
"上清辞五首 其二","唐末宋初","李九龄","楼锁彤霞地绝尘，碧桃花发九天春。东皇近日慵游宴，閒煞瑶池五色麟。"
"上清辞五首 其三","唐末宋初","李九龄","上清仙路有丹梯，影响行人到即迷。不会无端个渔父，阿谁教入武陵溪。"
"上清辞五首 其四","唐末宋初","李九龄","本来方朔是真仙，偶别丹台未得还。何事玉皇消息晚，忍教憔悴向人间。"
"上清辞五首 其五","唐末宋初","李九龄","新拜天官上玉都，紫皇亲授五灵符。群仙个个来相问，人世风光似此无。"
"春行遇雨","唐末宋初","李九龄","夹路轻风撼柳条，雨侵春态动无憀。采香陌上谁家女，湿损钗头翡翠翘。"
"登楼寄远","唐末宋初","李九龄","满城春色花如雪，极目烟光月似钩。总是动人乡思处，更堪容易上高楼。"
"望思台","唐末宋初","李九龄","汉武年高慢帝图，任人曾不问贤愚。直饶四老依前出，消得江充宠佞无。"
"山舍偶题","唐末宋初","李九龄","门掩松萝一径深，偶携藜杖出前林。谁知尽日看山坐，万古兴亡总在心。"
"荆溪夜泊","唐末宋初","李九龄","点点渔灯照浪清，水烟疏碧月胧明。小滩惊起鸳鸯处，一只采莲船过声。"
"代边将","唐末宋初","李九龄","雪冻阴河半夜风，战回狂寇血漂红。据鞍遥指长安路，须刻麟台第一功。"
"夜与张舒话别","唐末宋初","李九龄","愁听南楼角又吹，晓鸡啼后更分离。如何销得凄凉思，更劝灯前酒一卮。"
"寒梅词","唐末宋初","李九龄","霜梅先拆岭头枝，万卉千花冻不知。留得和羹滋味在，任他风雪苦相欺。"
"题灵泉寺","唐末宋初","李九龄","入谷先生一阵香，异花奇木簇禅堂。可怜门外高低路，万毂千蹄日日忙。"
"宿张正字别业","唐末宋初","李九龄","茅屋萧寥烟暗后，松窗寂历月明初。此时谁念孤吟客，唯有黄公一帙书。"
"鹤","唐末宋初","李九龄","天上瑶池覆五云，玉麟金凤好为群。不须更饮人间水，直是清流也污君。"
"过相思谷","唐末宋初","李九龄","悠悠信马春山曲，芳草和烟铺嫩绿。正被离愁著莫人，那堪更过相思谷。"
"写庄子","唐末宋初","李九龄","圣泽安排当散地，贤侯优贷借新居。閒中亦有閒生计，写得南华一部书。"
"透明岩","唐末宋初","李九龄","乍脱尘埃梦寐安，透明岩上一开颜。晚霞双处似闻雁，远目尽时犹有山。仙迹不随岩桂老，禅心长共岭云闲。"
"赠马道士","唐末宋初","李九龄","水共逍遥云共孤，混时言笑只佯愚。经年但醉宜城酒，千里惟担华岳图。寻野鹤来空碧洞，觅琴僧去渡重湖。人间再见知何日，乞取先生石辘轳。"
"赠谭先生","唐末宋初","李九龄","古观重重绕翠微，杉松深处掩双扉。云生万壑投龙去，海隔三山放鹤归。花洞宴游春日永，石坛朝礼曙星稀。每听高论长生理，拟向寰中便拂衣。"
"过衡山留赠廖融","唐末宋初","张观","未向漆园为傲吏，定应明代作徵君。传家奕世无金玉，乐道经年有典坟。带雨小舟横别涧，隔花幽犬吠深云。到头终为苍生起，休恋耕烟楚水濆。"
"句","唐末宋初","赵庆","迈古文章金鸑鷟，出群行止玉麒麟。"
"句","唐末宋初","胥偃","昔作树头花，今作冢下骨。"
"泊姑熟口","唐末宋初","王周","杳杳金陵路，难禁欲断魂。雨晴山有态，风晚水无痕。远色千樯岸，愁声一笛村。如何遣怀抱，诗毕自开尊。"
"岳州众湖阻风 其一","唐末宋初","王周","众湖湖口系兰船，睡起中餐又却眠。风伯如何解回怒，数宵樯倚碧芦烟。"
"岳州众湖阻风 其二","唐末宋初","王周","偶系扁舟枕绿莎，旋移深处避惊波。晓来闲共渔人话，此去巴陵路几多。"
"问春","唐末宋初","王周","游丝垂幄雨依依，枝上红香片片飞。把酒问春因底意，为谁来后为谁归。"
"春答","唐末宋初","王周","花枝千万趁春开，三月瓓珊即自回。剩向东园种桃李，明年依旧为君来。"
"西塞山 其一","唐末宋初","王周","西塞名山立翠屏，浓岚横入半江青。千寻铁锁无由问，石壁空存道者形。"
"西塞山 其二","唐末宋初","王周","匹妇顽然莫问因，匹夫何去望千春。翻思岵屺传诗什，举世曾无化石人。"
"使风","唐末宋初","王周","风起即千里，风回翻问津。沉思宦游者，何啻使风人。"
"采桑女 其一","唐末宋初","王周","渡水采桑归，蚕老催上机。札札得盈尺，轻素何人衣。"
"采桑女 其二","唐末宋初","王周","采桑知蚕饥，投梭惜夜迟。谁誇罗绮丛，新画学月眉。"
"渡溪","唐末宋初","王周","渡溪溪水急，水溅罗衣湿。日暮犹未归，盈盈水边立。"
"落叶","唐末宋初","王周","素律铄欲脆，青女妒复稀。月冷天风吹，叶叶乾红飞。"
"宿疏陂驿","唐末宋初","王周","秋染棠梨叶半红，荆州东望草平空。谁知孤宦天涯意，微雨萧萧古驿中。"
"再经秭归 其一","唐末宋初","王周","总角曾随上峡船，寻思如梦可悽然。夜来孤馆重来宿，枕底滩声似旧年。"
"再经秭归 其二","唐末宋初","王周","秭归城邑昔曾过，旧识无人奈老何。独有凄清难改处，月明闻唱竹枝歌。"
"霞","唐末宋初","王周","拂拂生残晖，层层如裂绯。天风剪成片，疑作仙人衣。"
"巫山公署壁有无名氏戏书二韵","唐末宋初","王周","南陵直上路盘盘，平地凌云势万端。堪笑巴民不厌足，更嫌山少画山看。"
"道院","唐末宋初","王周","白日人稀到，帘垂道院深。雨苔生古壁，雪雀聚寒林。忘虑凭三乐，消闲信五禽。谁知是官府，烟缕满炉沈。"
"巴江","唐末宋初","王周","巴江江水色，一带浓蓝碧。仙女瑟瑟衣，风梭晚来织。"
"公居","唐末宋初","王周","公居门馆静，旅寄万州城。山共秋烟紫，霜并夜月清。无愁干酒律，有句入诗评。何必须林下，方驰吏隐名。"
"富池口","唐末宋初","王周","扁舟闲引望，望极更盘桓。山密碍江曲，雨多饶地寒。短莎烟苒苒，惊浪雪漫漫。难写愁何限，乡关在一端。"
"夔州病中","唐末宋初","王周","隐几经旬疾未痊，孤灯孤驿若为眠。郡楼昨夜西风急，一一更筹到枕前。"
"题厅壁","唐末宋初","王周","永日无他念，孤清吏隐心。竹声并雪碎，溪色共烟深。数息闲凭几，缘情默寄琴。谁知同寂寞，相与结知音。"
"过武宁县","唐末宋初","王周","行过武宁县，初晴物景和。岸回惊水急，山浅见天多。细草浓蓝泼，轻烟疋练拖。晚来何处宿，一笛起渔歌。"
"路次覆盆驿","唐末宋初","王周","曾上青泥蜀道难，架空成路入云寒。如何却向巴东去，三十六盘天外盘。"
"无题 其一","唐末宋初","王周","冰雪肌肤力不胜，落花飞絮绕风亭。不知何事鞦韆下，蹙破愁眉两点青。"
"无题 其二","唐末宋初","王周","梨花如雪已相迷，更被惊乌半夜啼。帘捲玉楼人寂寂，一钩新月未沉西。"
"泊巴东","唐末宋初","王周","偶泊巴东古县前，宦情乡思两绵绵。不堪蜡炬烧残泪，雨打船窗半夜天。"
"道中未开木杏花","唐末宋初","王周","粉英香萼一般般，无限行人立马看。村女浴蚕桑柘绿，枉将颜色忍春寒。"
"西山晚景","唐末宋初","王周","公局长清淡，池亭晚景中。蔗竿闲倚碧，莲朵静淹红。半引弯弯月，微生飋飋风。无思复无虑，此味几人同。"
"淘金碛","唐末宋初","王周","画船晚过淘金碛，不见黄金惟见石。犹恐黄金价未高，见得锱铢几多力。"
"大石岭驿梅花","唐末宋初","王周","仙中姑射接瑶姬，成阵清香拥路岐。半出驿墙谁画得，雪英相倚两三枝。"
"游仙都观","唐末宋初","王周","冷杉枯柏路盘空，毛发生寒略略风。两汉真仙在何处，巡香行绕蕊珠宫。"
"早春西园","唐末宋初","王周","引步携筇竹，西园小径通。雪攲梅蒂绿，春入杏梢红。静意崖穿溜，孤愁笛破空。如何将此景，收拾向图中。"
"自喻","唐末宋初","王周","予念天之生，生本空疏器。五岁禀慈训，愤悱读书志。七岁辨声律，勤苦会诗赋。九岁执公卷，倜傥干名意。乞荐乡老书，幸会春官试。折桂愧巍峨，依莲何气味。性拙绝不佞，才短无馀地。前年会知己，荐章实非据。宁见民说平，空荷君恩寄。瞿塘抵巴渝，往来名揽辔。孤舟一水中，艰险实可畏。群操百丈牵，临难无苟避。濆向江底发，水在石中沸。槌鼓称打宽，系纫呼下纬。善恶胡可分，死生何足讳。骑衡与垂堂，非不知前喻。临渊与履冰，非不知深虑。我今縻搢绅，善地谁人致。城狐与社鼠，巧佞谁从庇。奴颜与婢膝，丑直谁从媚。妻儿夐限越，容颜几憔悴。致身霄汉人，呃嚱尽贤智。"
"巫山庙","唐末宋初","王周","庙前溪水流潺潺，庙中修竹声珊珊。襄王一梦杳难问，晚晴天气归云闲。"
"和杜运使巴峡地暖节物与中土异黯然有感诗三首 其一","唐末宋初","王周","随柳参差破绿芽，此中依约欲飞花。春光是处伤离思，何况归期未有涯。"
"和杜运使巴峡地暖节物与中土异黯然有感诗三首 其二","唐末宋初","王周","始看菊蕊开篱下，又见梅花寄岭头。揽辔巴西官局冷，几凭春酒沃乡愁。"
"和杜运使巴峡地暖节物与中土异黯然有感诗三首 其三","唐末宋初","王周","花品姚黄冠洛阳，巴中春早羡孤芳。不知别有栽培力，流咏新诗与激昂。"
"巫庙","唐末宋初","王周","巴水走若箭，峡山开如屏。汹涌匹练白，?崒浓蓝青。崖空蓄云雨，滩恶惊雷霆。神仙宅幽邃，庙貌横杳冥。隐约可一梦，缥缈馀千龄。名利有所役，舟楫无暂停。悉窣垂肸蚃，祠祷希安宁。鸦鸦尔何物，飞飞来庙庭。纷纷飏寥泬，远近随虚舲。铁石砺觜爪，金碧辉光翎。翔集托阴险，鹐啄贪膻腥。日既恃威福，岁久为精灵。依草与附木，诬诡殊不经。城狐与社鼠，琐细何足听。况乎人假人，心阔吞沧溟。"
"赤壁","唐末宋初","王周","帐前斲案决大议，赤壁火船烧战旗。若使曹瞒忠汉室，周郎焉敢破王师。"
"句","唐末宋初","王元","伴行唯瘦鹤，寻寺入深云。江城卖药常将鹤，古寺看碑不下驴。"
"和程刑部三首 公会亭","唐末宋初","王周","公事公言地，标名姓必臧。江山如得助，谈笑若为妨。均赋乡原肃，详刑郡邑康。官箴居座右，夙夜算难忘。飋飋笼清籁，萧萧锁翠阴。向高思尽节，从直美虚心。迥砌滋苍藓，幽窗伴素琴。公馀时引步，一径静中深。照影翻窗绮，层纹滉额波。丝青迷岸柳，茸绿蘸汀莎。片雪翘饥鹭，孤香卷嫩荷。凭栏堪入画，时听竹枝歌。"
"采桑女","唐末宋初","王周","渡水采桑归，蚕老催上机。札札得盈尺，轻素何人衣。采桑知蚕饥，投梭惜夜迟。谁誇罗绮丛，新画学月眉。"
"岳州众湖阻风","唐末宋初","王周","众湖湖口系兰船，睡起中餐又却眠。风伯如何解回怒，数宵樯倚碧芦烟。偶系扁舟枕绿莎，旋移深处避惊波。晓来闲共渔人话，此去巴陵路几多。"
"西塞山","唐末宋初","王周","西塞名山立翠屏，浓岚横入半江青。千寻铁锁无由问，石壁空存道者形。匹妇顽然莫问因，匹夫何去望千春。翻思岵屺传诗什，举世曾无化石人。"
"再经秭归","唐末宋初","王周","总角曾随上峡船，寻思如梦可悽然。夜来孤馆重来宿，枕底滩声似旧年。秭归城邑昔曾过，旧识无人奈老何。独有凄清难改处，月明闻唱竹枝歌。"
"无题","唐末宋初","王周","冰雪肌肤力不胜，落花飞絮绕风亭。不知何事鞦韆下，蹙破愁眉两点青。梨花如雪已相迷，更被惊乌半夜啼。帘捲玉楼人寂寂，一钩新月未沉西。"
"和杜运使巴峡地暖节物与中土异黯然有感诗三首","唐末宋初","王周","随柳参差破绿芽，此中依约欲飞花。春光是处伤离思，何况归期未有涯。始看菊蕊开篱下，又见梅花寄岭头。揽辔巴西官局冷，几凭春酒沃乡愁。花品姚黄冠洛阳，巴中春早羡孤芳。不知别有栽培力，流咏新诗与激昂。"
"志峡船具诗 梢","唐末宋初","王周","制之居首尾，俾之辨斜正。首动尾聿随，斜取正为定。有如提吏笔，有如执时柄。有如秉师律，有如宣命令。守彼方与直，得其刚且劲。既能济险难，何畏涉辽夐。招招俾作主，汎汎实司命。风乌愧斟酌，画鹢空辉映。古人存丰规，猗欤聊引證。用之大曰橹，冠乎小者楫。通津既能济，巨浸即横涉。身之使者颊，虎之拿者爪。鱼之拨者鬣，弩之进者筴。此实为相须，相须航一叶。箭飞峡中水，锯立峡中石。峡与水为隘，水与石相击。濆为生险艰，声发甚霹雳。三老航一叶，百丈空千尺。苍黄徒尔为，倏忽何可测。篙之小难制，戙之独有力。猗嗟戙之为，彬彬坚且直。有如用武人，森森矗戈戟。有如敢言士，落落吐胸臆。拯危居坦夷，济险免兢惕。志彼哲匠心，俾其来者识。少尝侍先君，馀闲诵白氏。始得入峡诗，深味作诗旨。云有万仞山，云有千丈水。自念坎壈时，尤多兢慎理。山束峡如口，水漱石如齿。孤舟行其中，薄冰犹坦履。孱颜屹焉立，汹涌勃然起。百丈为前牵，万险即平砥。破之以筼筜，续之以麻枲。砺之坚以节，引之直如矢。杼轴连半空，长短随两涘。铁锁枉驰名，锦缆谩称美。长绳岂能系，朽索何足拟。苟非?之为，胡可力行此。"
"句","唐末宋初","刘洞","千里长江皆渡马，十年养士得何人。翻忆潘郎章奏内，阴阴日暮好沾巾。百骸同草木，万象入心灵。"
"登郡楼书怀三首","唐末宋初","刘兼","烟雨楼台渐晦冥，锦江澄碧浪花平。卞和未雪荆山耻，庄舄空伤越国情。天际寂寥无雁下，云端依约有僧行。登高欲继离骚咏，魂断愁深写不成。边郡荒凉悲且歌，故园迢递隔烟波。琴声背俗终如是，剑气冲星又若何。朝客渐通书信少，钓舟频引梦魂多。北山更有移文者，白首无尘归去么。莫嗔阮氏哭途穷，万代深沉恨亦同。瑞玉岂知将抵鹊，铅刀何事却屠龙。九夷欲适嗟吾道，五柳终归效古风。独倚郡楼无限意，满江烟雨正冥濛。"
"中春登楼二首","唐末宋初","刘兼","金杯不以涤愁肠，江郡芳时忆故乡。两岸烟花春富贵，一楼风月夜凄凉。王章莫耻牛衣泪，潘岳休惊鹤鬓霜。归去莲花归未得，白云深处有茅堂。古今通塞莫咨嗟，谩把霜髯敌岁华。失手已惭蛇有足，用心休为鼠无牙。九天云净方怜月，一夜风高便厌花。独倚郡楼人不会，钓舟春浪接平沙。"
"秋夕书怀二首","唐末宋初","刘兼","荒僻淹留岁已深，解龟无计恨难任。守方半会蛮夷语，贺厦全忘燕雀心。夜静倚楼悲月笛，秋寒攲枕泣霜砧。宦情总逐愁肠断，一箸鲈鱼直万金。直气从来不入时，掩关慵更钓磻溪。斯文未丧宣尼叹，吾道将穷阮籍悲。轻粉覆墙凝夜砌，乱金铺菊织秋篱。南阳卧久无人问，薄命非才有可疑。"
"梦归故园二首","唐末宋初","刘兼","桐叶飞霜落井栏，菱花藏雪助衰颜。夜窗飒飒摇寒竹，秋枕迢迢梦故山。临水钓舟横苇岸，隔溪禅侣启柴关。觉来依旧三更月，离绪乡心起万端。旧馆秋寒一梦长，水帘疏影入回塘。宦情率尔拖渔艇，客恨依然在燕梁。白鹭独飘山面雪，红蕖全谢镜心香。起来不语无人会，醉倚东轩半夕阳。"
"浣溪沙","唐末宋初","孙光宪","蓼岸风多橘柚香，江边一望楚天长，片帆烟际闪孤光。目送征鸿飞杳杳，思随流水去茫茫，兰红波碧忆潇湘。桃杏风香帘幕闲，谢家门户约花关，画梁幽语燕初还。绣阁数行题了壁，晓屏一枕酒醒山，却疑身是梦云间。花渐凋疏不耐风，画帘垂地晚堂空，堕阶萦藓舞愁红。腻粉半黏金靥子，残香犹煖绣薰笼，蕙心无处与人同。揽镜无言泪欲流，凝情半日懒梳头，一庭疏雨湿春愁。杨柳祗知伤怨别，杏花应信损娇羞，泪沾魂断轸离忧。半踏长裾宛约行，晚帘疏处见分明，此时堪恨昧平生。早是销魂残烛影，更愁闻著品弦声，杳无消息若为情。兰沐初休曲槛前，暖风迟日洗头天，湿云新敛未梳蝉。翠袂半将遮粉臆，宝钗长欲坠香肩，此时模样不禁怜。风递残香出绣帘，团窠金凤舞襜襜，落花微雨恨相兼。何处去来狂太甚，空推宿酒睡无厌，争教人不别猜嫌。轻打银筝坠燕泥，断丝高罥画楼西，花冠闲上午墙啼。粉箨半开新竹径，红苞尽落旧桃蹊，不堪终日闭深闺。乌帽斜欹倒佩鱼，静街偷步访仙居，隔墙应认打门初。将见客时微掩敛，得人怜处且生疏，低头羞问壁边书。风撼芳菲满院香，四帘慵卷日初长，鬓云垂枕向微锽。春梦未成愁寂寂，佳期难会信茫茫。万般心，千点泪，泣兰堂。碧玉衣裳白玉人，翠眉红脸小腰身，瑞云飞雨逐行云。除却弄珠兼解佩，便随西子与东邻，是谁容易比真真。何事相逢不展眉，苦将情分恶猜疑，眼前行止想应知。半恨半嗔回面处，和娇和泪泥人时，万般饶得为怜伊。落絮飞花满帝城，看看春尽又伤情，岁华频度想堪惊。风月岂惟今日恨，烟霄终待此身荣，未甘虚老负平生。静想离愁暗泪零，欲栖云雨计难成，少年多是薄情人。万种保持图永远，一般模样负神明，到头何处问平生。试问于谁分最多，便随人意转横波，缕金衣上小双鹅。醉后爱称娇姐姐，夜来留得好哥哥，不知情事久长么。叶坠空阶折早秋，细烟轻雾锁妆楼，寸心双泪惨娇羞。风月但牵魂梦苦，岁华偏感别离愁，恨和相忆两难酬。月淡风和画阁深，露桃烟柳影相侵，敛眉凝绪夜沈沈。长有梦魂迷别浦，岂无春病入离心，少年何处恋虚襟。自入春来月夜稀，今宵蟾彩倍凝辉，强开襟抱出帘帷。齧指暗思花下约，凭阑羞睹泪痕衣，薄情狂荡几时归。十五年来锦岸游，未曾行处不风流，好花长与万金酬。满眼利名浑信运，一生狂荡恐难休，且陪烟月醉红楼。"
"河传","唐末宋初","孙光宪","太平天子，等闲游戏，疏河千里。柳如丝，偎倚，绿波春水，长淮风不起。如花殿脚三千女，争云雨，何处留人住？锦帆风，烟际红，烧空，魂迷大业中。柳拖金缕，著烟笼雾，濛濛落絮。凤皇舟上楚女，妙舞，雷喧波上鼓。龙争虎战分中土，人无主，桃叶江南渡。襞花笺，艳思牵，成篇，宫娥相与传。花落，烟薄，谢家池阁，寂寞春深。翠蛾轻敛意沈吟，沾襟，无人知此心。玉炉香断霜灰冷，帘铺影，梁燕归红杏。晚来天，空悄然，孤眠，枕檀云髻偏。风飐，波敛，团荷闪闪，珠倾露点。木兰舟上，何处吴娃越艳，藕花红照脸。大堤狂杀襄阳客，烟波隔，渺渺湖光白。身已归，心不归，斜晖，远汀鸂鶒飞。"
"菩萨鬘","唐末宋初","孙光宪","月华如水笼香砌，金镮碎撼门初闭。寒影堕高檐，钩垂一面帘。碧烟轻袅袅，红战灯花笑。即此是高唐，掩屏秋梦长。花冠频鼓墙头翼，东方澹白连窗色。门外早莺声，背楼残月明。薄寒笼醉态，依旧铅华在。握手送人归，半拖金缕衣。小庭花落无人扫，疏香满地东风老。春晚信沈沈，天涯何处寻。晓堂屏六扇，眉共湘山远。争奈别离心，近来尤不禁。青岩碧洞经朝雨，隔花相唤南溪去。一只木兰船，波平远浸天。扣船惊翡翠，嫩玉抬香臂。红日欲沈西，烟中遥解觿。木绵花映丛祠小，越禽声里春光晓。铜鼓与蛮歌，南人祈赛多。客帆风正急，茜袖偎樯立。极浦几回头，烟波无限愁。"
"河渎神","唐末宋初","孙光宪","汾水碧依依，黄云落叶初飞。翠娥一去不言归，庙门空掩斜晖。四壁阴森排古画，依旧琼轮羽驾。小殿沈沈清夜，银灯飘落香灺。江上草芊芊，春晚湘妃庙前。一方卵色楚南天，数行斜雁联翩。独倚朱阑情不极，魂断终朝相忆。两桨不知消息，远汀时起鸂鶒。"
"虞美人","唐末宋初","孙光宪","红窗寂寂无人语，暗淡梨花雨。绣罗纹地粉新描，博山香炷旋抽条，睡魂销。天涯一去无消息，终日长相忆。教人相忆几时休，不堪枨触别离愁，泪还流。好风微揭帘旌起，金翼鸾相倚。翠檐愁听乳禽声，此时春态暗关情，独难平。画堂流水空相翳，一穗香摇曳。教人无处寄相思，落花芳草过前期，没人知。"
"后庭花","唐末宋初","孙光宪","景阳钟动宫莺转，露凉金殿。轻飙吹起琼花绽，玉叶如剪。晚来高阁上，珠帘卷。见坠香千片，修蛾慢脸陪雕辇，后庭新宴。石城依旧空江国，故宫春色。七尺青丝芳草绿，绝世难得。玉英凋落尽，更何人识。野棠如织，只是教人添怨忆，怅望无极。"
"生查子","唐末宋初","孙光宪","寂寞掩朱门，正是天将暮。暗澹小庭中，滴滴梧桐雨。绣工夫，牵心绪，配尽鸳鸯缕。待得没人时，偎倚论私语。暖日策花骢，亸鞚垂杨陌。芳草惹烟青，落絮随风白。谁家绣毂动香尘，隐映神仙客。狂杀玉鞭郎，咫尺音容隔。金井堕高梧，玉殿笼斜月。永巷寂无人，敛态愁堪绝。玉炉寒，香烬灭，还似君恩歇。翠辇不归来，幽恨将谁说。春病与春愁，何事年年有。半为枕前人，半为花间酒。醉金尊，携玉手，共作鸳鸯偶。倒载卧云屏，雪面腰如柳。为惜美人娇，长有如花笑。半醉倚红妆，转语传青鸟。眷方深，怜恰好，唯恐相逢少。似这一般情，肯信春光老。清晓牡丹芳，红艳凝金蕊。乍占锦江春，永认笙歌地。感人心，为物瑞，烂熳烟花里。戴上玉钗时，迥与凡花异。密雨阻佳期，尽日凝然坐。帘外正淋漓，不觉愁如锁。梦难裁，心欲破，泪逐檐声坠。想得玉人情，也合思量我。"
"临江仙","唐末宋初","孙光宪","霜拍井梧乾叶堕，翠帏雕槛初寒。薄铅残黛称花冠，含情无语，延伫倚阑干。杳杳征轮何处去，离愁别恨千般。不堪心绪正多端，镜奁长掩，无意对孤鸾。暮雨凄凄深院闭，灯前凝坐初更。玉钗低压鬓云横，半垂罗幕，相映烛光明。终是有心投汉佩，低头但理秦筝。燕双鸾偶不胜情，只愁明发，将逐楚云行。"
"酒泉子","唐末宋初","孙光宪","空碛无边，万里阳关道路。马萧萧，人去去，陇云愁。香貂旧制戎衣窄，胡霜千里白。绮罗心，魂梦隔，上高楼。曲槛小楼，正是莺花二月。思无憀，愁欲绝，郁离襟。展屏空对潇湘水，眼前千万里。泪掩红，眉敛翠，恨沈沈。敛态窗前，袅袅雀钗抛颈。燕成双，鸾对影，偶新知。玉纤澹拂眉山小，镜中嗔共照。翠连娟，红缥缈，早妆时。"
"清平乐","唐末宋初","孙光宪","愁肠欲断，正是青春半。连理分枝鸾失伴，又是一场离散。掩镜无语眉低，思随芳草凄凄。凭仗东风吹梦，与郎终日东西。等闲无语，春恨如何去。终是疏狂留不住，花暗柳浓何处。尽日目断魂飞，晚窗斜界残晖。长恨朱门薄暮，绣鞍骢马空归。"
"更漏子","唐末宋初","孙光宪","听寒更，闻远雁，半夜萧娘深院。扃绣户，下珠帘，满庭喷玉蟾。人语静，香闺冷，红幕半垂清影。云雨态，蕙兰心，此情江海深。今夜期，来日别，相对祗堪愁绝。偎粉面，撚瑶簪，无言泪满襟。银箭落，霜华薄，墙外晓鸡咿喔。听付属，恶情悰，断肠西复东。烛荧煌，香旖旎，闲放一堆鸳被。慵就寝，独无憀，相思魂欲销。不会得，这心力，判了依前还忆。空自怨，奈伊何，别来情更多。掌中珠，心上气，爱惜岂将容易。花下月，枕前人，此生谁更亲。交颈语，合欢身，便同比目金鳞。连绣枕，卧红茵，霜天似暖春。对秋深，离恨苦，数夜满庭风雨。凝想坐，敛愁眉，孤心似有违。红窗静，画帘垂，魂消地角天涯。和泪听，断肠窥，漏移灯暗时。求君心，风韵别，浑似一团烟月。歌皓齿，舞红筹，花时醉上楼。能婉媚，解娇羞，王孙忍不攀留。惟我恨，未绸缪，相思魂梦愁。"
"女冠子","唐末宋初","孙光宪","蕙风芝露，坛际残香轻度，蕊珠宫。苔点分圆碧，桃花践破红。品流巫峡外，名籍紫微中。真侣墉城会，梦魂通。淡花瘦玉，依约神仙妆束，佩琼文。瑞露通宵贮，幽香尽日焚。碧纱笼绛节，黄藕冠浓云。勿以吹箫伴，不同群。"
"风流子","唐末宋初","孙光宪","茅舍槿篱溪曲，鸡犬自南自北。菰叶长，水荭开，门外春波涨渌。听织，声促，轧轧鸣梭穿屋。楼倚长衢欲暮，瞥见神仙伴侣。微傅粉，拢梳头，隐映画帘开处。无语，无绪，慢曳罗裙归去。金络玉衔嘶马，系向绿杨阴下。朱户掩，绣帘垂，曲院水流花谢。欢罢，归也，犹在九衢深夜。"
"定西番","唐末宋初","孙光宪","鸡禄山前游骑，边草白，朔天明，马蹄轻。鹊面弓离短韔，弯来月欲成，一只鸣?云外，晓鸿惊。帝子枕前秋夜，霜幄冷，月华明，正三更。何处戍楼寒笛，梦残闻一声，遥想汉关万里，泪纵横。"
"上行杯","唐末宋初","孙光宪","草草离亭鞍马，从远道，此地分襟。燕宋秦吴千万里，无辞一醉。野棠开，江草湿。伫立，沾泣，征骑骎骎。离棹逡巡欲动，临极浦，故人相送。去住心情知不共，金船满捧。绮罗愁，丝管咽。回别，帆影灭，江浪如雪。"
"思越人","唐末宋初","孙光宪","古台平，芳草远，馆娃宫外春深。翠黛空留千载恨，教人何处相寻？绮罗无复当时事，露花点滴香泪。惆怅遥天横渌水，鸳鸯对对飞起。渚莲枯，宫树老，长洲废苑萧条。想像玉人空处所，月明独上溪桥。经春初败秋风起，红兰绿蕙愁死。一片风流伤心地，魂销目断西子。"
"渔歌子","唐末宋初","孙光宪","草芊芊，波漾漾，湖边草色连波涨。沿蓼岸，泊枫汀，天际玉轮初上。扣舷歌，联极望，桨声伊轧知何向。黄鹄叫，白鸥眠，谁似侬家疏旷。泛流萤，明又灭，夜凉水冷东湾阔。风浩浩，笛寥寥，万顷金波重叠。杜若洲，香郁烈，一声宿雁霜时节。经霅水，过松江，尽属侬家日月。"
"南歌子","唐末宋初","孙光宪","艳冶青楼女，风流似楚真。骊珠美玉未为珍，窈窕一枝芳柳，入腰身。舞袖频回雪，歌声几动尘。慢凝秋水顾情人，祗缘倾国，著处觉生春。映月论心处，偎花见面时。倚郎和袖抚香肌，遥指画堂深院，许相期。解佩君非晚，虚襟我未迟。愿如连理合欢枝，不似五陵狂荡，薄情儿。"
"竹枝","唐末宋初","孙光宪","门前春水白蘋花，岸上无人小艇斜。商女经过江欲暮，散抛残食饲神鸦。乱绳千结绊人深，越罗万丈表长寻。杨柳在身垂意绪，藕花落尽见莲心。"
"杂曲歌辞 杨柳枝","唐末宋初","孙光宪","闾门风暖落花乾，飞遍江城雪不寒。独有晚来临水驿，闲人多凭赤阑干。有池有榭即濛濛，浸润翻成长养功。恰似有人长点检，著行排立向春风。根柢虽然傍浊河，无妨终日近笙歌。骖骖金带谁堪比，还笑黄莺不较多。万株枯槁怨亡隋，似吊吴台各自垂。好是淮阴明月里，酒楼横笛不胜吹。"
"句","唐末宋初","孙光宪","晓厨烹淡菜，春杼种橦花。窗下有时留客宿，室中无事伴僧眠。"
"上清辞五首","唐末宋初","李九龄","入海浮生汗漫秋，紫皇高宴五云楼。霓裳曲罢天风起，吹散仙香满十洲。楼锁彤霞地绝尘，碧桃花发九天春。东皇近日慵游宴，閒煞瑶池五色麟。上清仙路有丹梯，影响行人到即迷。不会无端个渔父，阿谁教入武陵溪。本来方朔是真仙，偶别丹台未得还。何事玉皇消息晚，忍教憔悴向人间。新拜天官上玉都，紫皇亲授五灵符。群仙个个来相问，人世风光似此无。"
"伏蒙侍郎见示蓬阁多馀暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎","唐末宋初","李昉","秘阁清虚地，深居好养贤。不闻尘外事，如在洞中天。日转迟迟影，炉焚袅袅烟。应同白少傅，时复枕书眠。秘阁清虚地，仙材称此居。心轻万钟录，性乐百王书。枕上漏声近，窗前竹影疏。迟来稀见面，高兴复何如。秘阁清虚地，更无闲客过。身虽纡组绶，心若住烟萝。架上群书满，阶前败叶多。知君自得意，其奈万灵何。秘阁清虚地，安然养道心。无人接高论，遇兴恣闲吟。笔阁珊瑚架，冠欺玳瑁簪。苍生待康济，未用忆云林。秘阁清虚地，优贤最得宜。自持儒者行，遍受圣君知。道比朱弦直，心无暗室欺。宗兄虽暮齿，待看致雍熙。"
"侍郎吟思愈清逸才无敌唱弥高而和弥寡我已竭而彼转盈欲罢不能盖彰其馀刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览","唐末宋初","李昉","地僻尘埃少，幽居一院清。自题花色号，暗记树根茎。竹撼萧疏影，松摇淅沥声。也知园圃少，随分适闲情。地僻尘埃少，豪家莫笑贫。林亭长在目，杖屦不离身。阅古书盈架，防讥粟满囷。朝中及我者，能有几何人。地僻尘埃少，于身颇自安。望山秋阁迥，占月夜庭宽。四野霜才殒，千林叶尽乾。凌晨入朝去，拂面晓风寒。地僻尘埃少，闲门掩绿苔。长因五字至，暂得两眉开。信步寻三径，祛寒饮一杯。何曾问家计，散诞自堪咍。地僻尘埃少，家贫显静南。门前多野景，墙外是精蓝。美食身非稼，丰衣妇不蚕。因思寒喂者，饱暖自须惭。"
"又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之徵其来有自味嘉言之若是省薄德以何胜仰谢良知谨次来韵以老去心何用为首希垂采览","唐末宋初","李昉","老去心何用，题诗满粉墙。空庭夜待月，静室昼焚香。策杖闲寻水，移床卧向阳。自怜衰病者，雅称住闲坊。老去心何用，幽居似故林。移花初得地，种柳已成阴。减食喂饥犬，汲泉防渴禽。除营闲事外，兀兀任浮沈。老去心何用，虚窗夏景凉。麦光铺作簟，雪粉煮为浆。竹径时教扫，蔬畦不使荒。子孙何所遗，经史在南堂。老去心何用，闲吟月正中。细香红菡萏，疏影碧梧桐。鹤立莓苔径，犬眠兰菊丛。吾宗不我顾，幽兴与谁同。老去心何用，恬然守寂寥。有时思绿蚁，几度换金貂。岁稔人情乐，天寒马力骄。望君频访我，不必待书招。"
"自过节辰又逢连假既闭关而不出但攲枕以闲眠交朋顿少见过杯酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首","唐末宋初","李昉","自喜身无事，闲吟适性情。欲依芳树歇，更傍小栏行。地僻疏还往，年高倦送迎。临轩瞑目坐，神思当时清。自喜身无事，因行过寺墙。闲题僧舍壁，静爇佛家香。竹户蜘蛛挂，莎阶蟋蟀藏。唱酬聊取乐，不觉又盈箱。自喜身无事，论才拙复疏。五年陪稷禼，二纪接严徐。本是渔樵客，终惭邹鲁儒。温衣饱食外，何必待盈馀。自喜身无事，门庭草色连。前轩满床月，后院一林烟。策杖困还歇，枕书慵更眠。称家随分过，何用苦忙然。自喜身无事，乘春但种花。时时游野墅，往往宿僧家。入竹新寻笋，燃铛旋煮茶。趋朝十里路，来往不嫌赊。"
"昉著灸数朝废吟累日继披佳什莫匪正声亦贡七章补为十首学颦之诮诚所甘心","唐末宋初","李昉","心情休问近何如，冉冉浮生六十馀。抱病久无欢笑兴，信缘慵答往还书。容颜也道随年改，牙齿谁教斗顿疏。何处此身堪养老，万安山下有村居。行年已老拟何如，手植园林十亩馀。婢仆尽能修药饵，儿孙亲教读经书。趋时徇俗诚为拙，守道安身未必疏。惟望多情蓬岛客，偷闲时访野人居。交朋相问兴何如，不愿家财有羡馀。一卷佛经心谙诵，七篇真诰手亲书。荣名厚禄都来足，酒兴诗情积渐疏。多谢营巢旧时燕，又依时节到贫居。历官从宦复何如，冒宠叨荣最有馀。五载滥批黄纸敕，半生曾典紫泥书。安民济物才无取，报国酬恩志未疏。圣主忧边心正切，若为端坐自安居。平生荣遇更谁如，窃位妨贤四纪馀。昔冠北门诸学士，今先南省六尚书。演纶岂有文章称，调鼎仍惭绩效疏。弭役销兵恨无策，退朝长是闭门居。息念忘怀心晏如，随宜生计不求馀。汲泉自溉新栽竹，借本重添旧欠书。唯仰酒杯相慰暖，敢嗟容鬓渐凋疏。澄波桥北多嫌远，少有交朋到我居。清静僧家亦未如，绿葵红稻饱餐馀。逢人不喜谈时事，养性惟便读道书。来往自行三径熟，过从每共四邻疏。洛安郡里东城下，一簇芳林是我居。"
"将就十章更献三首词虽愈拙诚即可矜或歌执事之风猷或导鄙人之情志愿宽捷给稍赐披寻","唐末宋初","李昉","曾逢禅客话真如，福逐缘生信有馀。谢傅儿孙皆干蛊，郑家姬妾尽知书。稳辞高位身心泰，中立明庭势利疏。只恐欲闲闲不得，绛驺重引入宸居。流年流矢亦争如，不觉春秋四十馀。凤阙有恩殊未报，麟台无德岂堪书。眼前侥倖将何称，身外贪求本自疏。唯拟从今作闲计，白云深处买山居。野性从来只澹如，奉身求足不求馀。清风明月三间屋，赤轴黄签一架书。午睡爱茶鱼眼细，春餐费笋锦皮疏。比惭多病仍多告，犹拟分司洛下居。"
"修竹百竿才欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮","唐末宋初","李昉","谩栽花卉满朱栏，争似疏篁种百竿。长爱枕前闻淅沥，乍欣窗外见檀栾。春来莫重和烟翠，岁晚应须带雪看。我得此君添一友，时时相对列杯盘。北轩留得无多地，不种闲花种此君。寒桧老松堪接影，绿杨红杏莫同群。要添迂叟窗前景，特就山僧院里分。更侍明年新笋出，亭亭必见势凌云。久闻山僧寄书觅，今来□下白云边。不教凡草生丛畔，长喜清阴在眼前。忍把翠筠裁作簟，争将迸笋截为鞭。行吟坐对情无尽，只欠潺潺一道泉。青青郁郁影疏疏，碧嶂移根到我居。为爱绿阴时遣扫，恐伤新笋不教锄。勾牵好鸟啼幽槛，摇摆清风上碧虚。栽得此君知有幸，入他仙客咏吟馀。移得修篁带嫩苔，欲教相夹小桃开。何须一一依行种，但要疏疏满槛栽。枝上挂衣闲就枕，影中铺簟好持杯。蓬丘仙客偏怜尔，应为幽丛数数来。"
"齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款","唐末宋初","李昉","苍翠一丛湘岸色，问僧求得不嫌多。重移砌畔新栽石，旋斸庭中旧种莎。诱引吟情终不尽，装添野景更无过。明年新笋成林后，袅袅长竿拂树柯。春早移来渐渐芳，童儿盗笋最须防。清阴羃羃低笼槛，翠影森森半出墙。今对小窗殊不厌，长侵幽径亦何妨。十篇嘉句形褒咏，多谢高才秘阁郎。北就墙阴创小栏，小栏非窄亦非宽。何须渭水誇千亩，且对萧斋种百竿。春笋屈盘穿砌出，夜枝交戛入窗寒。谁能携妓东山去，垂老区区学谢安。等闲无客访闲门，时访闲门只有君。最喜举觞吟绿筱，谁能骑马咏红裙。遮窗密影朝朝见，聒枕幽声夜夜闻。更待明年渐滋盛，投林宿鸟定成群。一簇檀栾爱者多，朝昏赏玩意如何。北轩小槛方栽植，东观新诗已咏歌。啼鸟恋枝长懒去，邻僧为尔数来过。丛边若有东流水，堪看清阴照绿波。"
"侍郎见贻佳什愈见高怀因次来章辄歌盛美","唐末宋初","李昉","望高官重两难俦，遇兴裁诗许唱酬。鸾凤羽翰归碧落，神仙行止在丹丘。空庭引鹤闲临水，远树惊蝉又报秋。唯说近来都不饮，梦魂无复醉乡游。一簇林亭景象幽，葛巾芒屦恣优游。未饶荣启歌三乐，不学张衡咏四愁。二品位高犹是忝，九天恩重若为酬。儒生所得谁如我，岂复咨嗟雪满头。"
"依韵和残春有感","唐末宋初","李昉","暮春三月思依依，又到年年惜别时。暖逼流莺藏密树，香迷舞蝶恋空枝。海棠残艳红铺地，蜀柳长条翠拂池。便是林亭微暑至，葛衣重喜趁凉披。夜来微雨晓来风，春色都归怅望中。杨柳带烟嚬细绿，牡丹和露泣残红。娇莺绕树声初老，野草连门路近通。韶景欲留留不住，西园闷杀雪髯翁。"
"句","唐末宋初","李昉","水光先见月，露气早知秋。微臣自愧头如雪，也向钧天侍玉皇。伤禽再展凌云翼，枯木重为犯斗槎。三载经纶栖凤阁，五年提笔直鳌宫。"
"句","唐末宋初","孟宾于","匝地人家凭槛见，远山秋色捲帘看。蟾宫空手下，泽国更谁来。水国两亲应探榜，龙门三月又伤春。仙岛却回空说梦，清朝未达自嫌身。因逢日者教重应，忍被云僧劝却归。去年曾折处，今日又垂条。远寺连沙静，閒舟入浦迟。帘垂群吏散，苔长讼庭閒。早知落处随疏雨，悔得开时顺暖风。千家帘幕春空在，几处楼台月自明。腊雪化为流水去，春风吹出好山来。吾祖并州隔万山，吾家多难谪郴连。十载恋明主。两京游寺曾题榜，五举逢知始看花。自怜成事攀仙桂，谁似投闲向草莱。众星不如孤月明，牛羊满山畏独虎。"
"句","唐末宋初","幸夤逊","若教作镇居中国，争得泥金在泰山。才闻暖律先偷眼，既待和风始展眉。嚼处春冰敲齿冷，咽时雪液沃心寒。蒙君知重惠琼实，薄起金刀钉玉深。深妆玉瓦平无垄，乱拂芦花细有声。片逐银蟾落醉觥。巧剪银花乱，轻飞玉叶狂。寒艳芳姿色尽明。"
"奉和御制岁日二首","唐末宋初","徐铉","运历三元正，升平太古同。五侯皆辑瑞，四海尽占风。圣政乾行内，群生寿域中。撞钟元会罢，晃朗日升东。正仗临轩万国来，汉仪周礼尽堪咍。光浮云盖青龙转，香透椒花白兽开。庆赐应时均亿兆，卜年从此数京垓。群臣共感文明运，况是天言诫懋哉。"
"和钱秘监旅居秋怀二首","唐末宋初","徐铉","秘监疏朝谒，门前长绿苔。未愁玄鬓改，且喜素秋来。独坐翻棋势，闲行绕药栽。凉风入书幌，时动水沉灰。閒静无凡客，开樽共醉醒。琴弹碧玉调，书展太玄经。酒熟看黄菊，诗成写素屏。晚来萧洒甚，山鸟下中庭。"
"吴王挽词","唐末宋初","徐铉","倏忽千龄尽，冥茫万事空。青松洛阳陌，荒草建康宫。道德遗文在，兴衰自古同。受恩无补报，反袂泣途穷。土德承馀烈，江南广旧恩。一朝人事变，千古信书存。哀挽周原道，铭旌郑国门。此生虽未死，寂寞已销魂。"
"陶使君挽歌二首","唐末宋初","徐铉","太守今何在，行春去不归。筵空收管吹，郊迥俨骖騑。营外星才落，园中露已晞。伤心梁上燕，犹解向人飞。始忆花前宴，笙歌醉夕阳。那堪城外送，哀挽逐归艎。铃阁朝犹闭，风亭日已荒。唯馀迁客泪，沾洒后池傍。"
"步虚词五首","唐末宋初","徐铉","气为还元正，心由抱一灵。凝神归罔象，飞步入青冥。整服乘三素，旋纲蹑九星。琼章开后学，稽首奉真经。天帝黄金阙，真人紫锦书。霓裳纷蔽景，羽服迥凌虚。白鹤能为使，班麟解驾车。灵符终愿借，转共世情疏。圣主过幽谷，虚皇在蕊宫。五千宗物母，七字秘神童。世上金壶远，人间玉籥空。唯馀养身法，修此与天通。何处求玄解，人间有洞天。勤行皆是道，谪下尚为仙。蔽景乘朱凤，排虚驾紫烟。不嫌园吏傲，愿在玉宸前。三素霏霏远，盟威凛凛寒。火铃空灭没，星斗晓阑干。佩响流虚殿，炉烟在醮坛。萧寥不可极，骖驾上云端。"
"文献太子挽歌词五首","唐末宋初","徐铉","国有承祧重，人知秉哲尊。清风来望苑，遗烈在东藩。此日升缑岭，何因到寝门。天高不可问，烟霭共昏昏。夏启吾君子，周储上帝宾。音容一飘忽，功业自纷纶。露泣承华月，风惊丽正尘。空馀商岭客，行泪下宜春。出处成交让，经纶有大功。泪碑瓜步北，棠树蒜山东。百揆方时叙，重离遂不融。故臣偏感咽，曾是叹三穷。甲观光阴促，园陵天地长。箫笳咽无韵，宾御哭相将。盛烈传彝鼎，遗文被乐章。君臣知己分，零泪乱无行。綵仗清晨出，非同齿胄时。愁烟锁平甸，朔吹绕寒枝。楚客来何补，缑山去莫追。回瞻飞盖处，掩袂不胜悲。"
"光穆皇后挽歌三首","唐末宋初","徐铉","仙驭期难改，坤仪道自光。閟宫新表德，沙麓旧膺祥。素帟尧门掩，凝笳毕陌长。东风惨陵树，无复见亲桑。永乐留虚位，长陵启夕扉。返虞严吉仗，复土掩空衣。功业投三母，光灵极四妃。唯应彤史在，不与露花晞。隐隐阊门路，烟云晓更愁。空瞻金辂出，非是濯龙游。德感人伦正，风行内职修。还随偶物化，同此畏轩丘。"
"奉和御制棋二首","唐末宋初","徐铉","制法精微自帝尧，势如天阵布周遭。沉思迥觉忘千虑，妙诀终须附六韬。急劫未分香印匝，一枰初满月华高。御词仍许群臣和，愁杀山中玉兔毫。常嫌群艺用心粗，不及棋枰出万途。妙似孙吴论上策，深如夔益赞吁谟。静陈玉槛连琴榻，密映珠帘对酒壶。圣智纵横归掌握，一先终不费多图。"
"太师相公挽歌词二首","唐末宋初","徐铉","岩廊旧德汉储师，富贵优游自古稀。四序不能违代谢，九原谁可与同归。精神恍惚骑龙尾，功业纷纶在虎闱。惆怅鸣珂洛阳道，素车丹旐奉灵衣。风流安石在东山，曾许从容妓乐间。倾盖算来能几日，逝川东去不知还。北邙原上寒云结，郑国门前晓月弯。祖奠欲收宾御散，满衣零泪掩衰颜。"
"病题二首","唐末宋初","徐铉","性灵慵懒百无能，唯被朝参遣夙兴。圣主优容恩未答，丹经疏阔病相陵。脾伤对客偏愁酒，眼暗看书每愧灯。进与时乖不知退，可怜身计谩腾腾。人间多事本难论，况是人间懒慢人。不解养生何怪病，已能知命敢辞贫。向空咄咄烦书字，与世滔滔莫问津。金马门前君识否，东方曼倩是前身。"
"和张先辈见寄二首","唐末宋初","徐铉","去国离群掷岁华，病容憔悴愧丹砂。溪连舍下衣长润，山带城边日易斜。几处垂钩依野岸，有时披褐到邻家。故人书札频相慰，谁道西京道路赊。清时沦放在山州，邛竹纱巾处处游。野日苍茫悲鵩舍，水风阴湿弊貂裘。鸡鸣候旦宁辞晦，松节凌霜几换秋。两首新诗千里道，感君情分独知丘。"
"和太常萧少卿近郊马上偶吟","唐末宋初","徐铉","田园经雨绿分畦，飞盖闲行九里堤。拂袖清风尘不起，满川芳草路如迷。林开始觉晴天迥，潮上初惊浦岸齐。怪得仙郎诗句好，断霞残照远山西。抱瓮何人灌药畦，金衔为尔驻平堤。村桥野店景无限，绿水晴天思欲迷。横笛乍随轻吹断，归帆疑与远山齐。凤城回望真堪画，万户千门蒋峤西。"
"梦游三首","唐末宋初","徐铉","魂梦悠扬不奈何，夜来还在故人家。香濛蜡烛时时暗，户映屏风故故斜。檀的慢调银字管，云鬟低缀折枝花。天明又作人间别，洞口春深道路赊。绣幌银屏杳霭间，若非魂梦到应难。窗前人静偏宜夜，户内春浓不识寒。蘸甲递觞纤似玉，含词忍笑腻于檀。锦书若要知名字，满县花开不姓潘。南国佳人字玉儿，芙蓉双脸远山眉。仙郎有约长相忆，阿母何猜不得知。梦里行云还倏忽，暗中携手乍疑迟。因思别后闲窗下，织得回文几首诗。"
"和萧少卿见庆新居","唐末宋初","徐铉","湘浦怀沙已不疑，京城赐第岂前期。鼓声到晚知坊远，山色来多与静宜。簪屦尚应怜故物，稻粱空自愧华池。新诗问我偏饶思，还念鹪鹩得一枝。惊蓬偶驻知多幸，断雁重联惬素期。当户小山如旧识，上墙幽藓最相宜。清风不去因栽竹，隙地无多也凿池。更喜良邻有嘉树，绿阴分得近南枝。"
"和江西萧少卿见寄二首","唐末宋初","徐铉","亡羊岐路愧司南，二纪穷通聚散三。老去何妨从笑傲，病来看欲懒朝参。离肠似线常忧断，世态如汤不可探。珍重加餐省思虑，时时斟酒压山岚。身遥上国三千里，名在朝中二十春。金印不须辞入幕，麻衣曾此叹迷津。卷舒由我真齐物，忧喜忘心即养神。世路风波自翻覆，虚舟无计得沉沦。"
"离歌辞五首","唐末宋初","徐铉","莫折红芳树，但知尽意看。狂风幸无意，那忍折教残。朝日城南路，旌旗照绿芜。使君何处去，桑下觅罗敷。事与年俱往，情将分共深。莫惊容鬓改，只是旧时心。暂别劳相送，佳期愿莫违。朱颜不须老，留取待郎归。拂匣收珠佩，回灯拭薄妆。莫嫌春夜短，匹似楚襄王。"
"自题山亭三首","唐末宋初","徐铉","簪组非无累，园林未是归。世喧长不到，何必故山薇。小舫行乘月，高斋卧看山。退公聊自足，争敢望长闲。跂石仍临水，披襟复挂冠。机心忘未得，棋局与鱼竿。"
"北苑侍宴杂咏诗 竹","唐末宋初","徐铉","劲节生宫苑，虚心奉豫游。自然名价重，不羡渭川侯。细韵风中远，寒青雪后浓。繁阴堪避雨，效用待东封。碧草垂低岸，东风起细波。横汾从游宴，何谢到天河。昨朝才解冻，今日又开花。帝力无人识，谁知玩物华。细丽披金彩，氛氲散远馨。汎杯频奉赐，缘解制颓龄。"
"奉和武功学士舍人纪赠文懿大师净公","唐末宋初","徐铉","旧国荒凉成黍稷，故交危脆似琉璃。高人独喜汤师在，手把新文数道碑。满卷文章为世重，出尘心迹少人同。腾腾自得修真理，不管浮生觉梦中。文似春华铺晓陌，思如泉涌注长江。诗情道性知无梦，频见残灯照曙窗。已洁心源超世表，却缘诗句有时名。初闻行业如耆宿，及见容颜是后生。只有閒情搜景物，不将客鬓惜流光。京华才子多文会，众许清词每擅场。惠远禅师名素重，维摩居士室皆空。群公竞有诗相赠，组绣珠玑满袖中。南朝人物古犹今，只恐前身是道林。处处经行常自适，不妨谭笑不妨吟。往往冥搜宵不寐，时时任性昼仍眠。高情丽句谁偏重，圣代词臣李谪仙。霜髯病叟掩闲扃，禅客相寻有故情。每忆江南初识面，至今犹得爱才名。"
"观灯玉台体十首","唐末宋初","徐铉","吴歌楚舞玉诗新，华灯兰焰动鱼鳞。台前共道明如昼，醉里唯愁夜向晨。绮席金炉香正燃，铜壶银箭漏初传。天回星月迷灯烛，风过楼台度管弦。双阙重闉夜不关，金车宝马晓应还。亭亭明月临瑶席，灼灼华灯照玉颜。火树灯山高入云，红筵翠幄自成春。游女有时还解佩，青楼何处不留人。帝京风景不曾秋，万户千门夜更游。玓瓅银鞍连绣毂，晶荧珠网挂琼钩。"
"观灯玉台体十首 其六","唐末宋初","徐铉","夜未央，明月光。荧煌九华烛，交影照歌梁。敞丽谯，披绮寮。歌声和夜漏，火树似花朝。星汉斜，乐无涯。明月千门雪，银灯万树花。抚云璈，吹玉箫。艳舞回罗袂，香风闪步摇。日照花，七香车。歌舞平阳第，经过赵李家。"
"纳后夕侍宴又三绝","唐末宋初","徐铉","时平物茂岁功成，重翟排云到玉京。四海未知春色至，今宵先入九重城。银烛金炉禁漏移，月轮初照万年枝。造舟已似文王事，卜世应同八百期。汉主承乾帝道光，天家花烛宴昭阳。六衣盛礼如金屋，彩笔分题似柏梁。"
"柳枝辞十二首","唐末宋初","徐铉","把酒凭君唱柳枝，也从丝管递相随。逢春只合朝朝醉，记取秋风落叶时。南园日暮起春风，吹散杨花雪满空。不惜杨花飞也得，愁君老尽脸边红。陌上朱门柳映花，帘钩半捲绿阴斜。凭郎暂驻青骢马，此是钱塘小小家。夹岸朱栏柳映楼，绿波平幔带花流。歌声不出长条密，忽地风回见綵舟。老大逢春总恨春，绿杨阴里最愁人。旧游一别无因见，嫩叶如眉处处新。濛濛堤畔柳含烟，疑是阳和二月天。醉里不知时节改，漫随儿女打鞦韆。水阁春来乍减寒，晓妆初罢倚栏干。长条乱拂春波动，不许佳人照影看。柳岸烟昏醉里归，不知深处有芳菲。重来已见花飘尽，唯有黄莺啭树飞。此去仙源不是遥，垂杨深处有朱桥。共君同过朱桥去，索映垂杨听洞箫。暂别扬州十度春，不知光景属何人。一帆归客千条柳，肠断东风杨子津。仙乐春来按舞腰，清声偏似傍娇饶。应缘莺舌多情赖，长向双成说翠条。凤笙临槛不能吹，舞袖当筵亦自疑。唯有美人多意绪，解衣芳态画双眉。"
"抛毬乐辞二首","唐末宋初","徐铉","歌舞送飞毬，金觥碧玉筹。管弦桃李月，帘幕凤凰楼。一笑千场醉，浮生任白头。灼灼传花枝，纷纷度画旗。不知红烛下，照见彩毬飞。借势因期尅，巫山暮雨归。"
"柳枝词十首","唐末宋初","徐铉","金马词臣赋小诗，梨园弟子唱新词。君恩还似东风意，先入灵和蜀柳枝。百草千花共待春，绿杨颜色最惊人。天边雨露年年在，上苑芳华岁岁新。长爱龙池二月时，毵毵金线弄春姿。假饶叶落枝空后，更有梨园笛里吹。绿水成文柳带摇，东风初到不鸣条。龙舟欲过偏留恋，万缕轻丝拂御桥。百尺长条婉曲尘，诗题不尽画难真。凭君折向人间种，还似君恩处处春。风暖云开晚照明，翠条深映凤皇城。人间欲识灵和态，听取新词玉管声。醉折垂杨唱柳枝，金城三月走金羁。年年为爱新条好，不觉苍华也似丝。新春花柳竞芳姿，偏爱垂杨拂地枝。天子遍教词客赋，宫中要唱洞箫词。凝碧池头蘸翠涟，凤皇楼畔簇晴烟。新词欲咏知难咏，说与双成入管弦。侍从甘泉与未央，移舟偏要近垂杨。樱桃未绽梅花老，折得柔条百尺长。"
"句","唐末宋初","徐铉","一夜黄星照官渡，本初何面见田丰。井泉分地脉，砧杵共秋声。钟山祠畔宿烟晴，玉涧桥边碧树椿。"
"句","唐末宋初","翁宏","风高弓力大，霜重角声干。客帆来异域，别岛落蟠桃。寒清万国土，冷斗四维根。漏光残井甃，缺影背山椒。万木残秋里，孤舟半夜猿。因寻买珠客，误入射猿家。何处残春夜，和花落古宫。孤舟半夜雨，上国十年心。"
"句","唐末宋初","廖融","云穿捣药屋，雪压钓鱼船。松风吹发乱，岩溜溅棋寒。圭窦先知晓，盆池别见天。"
"句","唐末宋初","谭用之","流水物情谙世态，落花春梦厌尘劳。织槛锦纹苔乍结，堕书花印菊初残。光阴老去无成事，富贵不来争奈何。眠云无限好知己，应笑不归花满樽。"
